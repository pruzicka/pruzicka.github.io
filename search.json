{"entries":[{"title":"O mně","url":"/about/index.html","date":null,"categories":[],"body":" O mně Petr Růžička je fyzicky aktivní celý svůj život, začal se pohybovat před 40 lety a zatím se nezastavil. V 6 letech začal cvičit judo, následně se věnoval karate. Ve 14 letech začal cvičit jogu, 17 let strávil studiem bojových umění, hlavně Wing Chun Kung Fu u SiFu Ivana Rzounka . Následně po zranění páteře v roce 2004 začal zkoumat lidské tělo a aby si opravil bolavá záda, naučil se mávat s těžkou železnou koulí zvanou kettlebell. Intenzivně studoval metody Pavla Tsatsoulina. V době kdy vetšina současných borců ještě cvičila bench a bicepsový zdvih, začal v České republice v roce 2005 cvičit (a později i vyučovat) CrossFit , kterému se věnoval 6 let. Petr má v šuplíku spousty různých certifikací a diplomů - CrossFit Level 1, CrossFit Gymnastic, CrossFit Olympic Lifting, CrossFit Basic Barbell (trenér Mark Rippetoe ). Je trenérem III. třídy pro cvičení fitness a v posilovně. Absolvoval distanční studium u jednoho z nejsilnějších mužů na světě ve svojí disciplíně (Grip Strength), u Adama Glassmana , kde se naučil velmi revolučnímu a odlišnému přístupu k tréninku. Rok se učil závodnímu stylu zdvihání kettlebells, absolvoval školení v Londýně a týdenní trénink v Řecku u Valerie Federenka a Ivana Denisova , špičkových kettlebell lifterů. Je držitelem certifikací World Kettlebell Club (WKC) Coach a Judge. V roce 2013 se začal učit \"sweet science\", boxu od Filipa Miňonského, ne s cílem být boxer, ale doplnit si pohybovou škálu. Ve stejné době a ze stejného důvodu začal lézt po stěně. Od roku 2012 je žákem izraelského učitele jménem Ido Portal a snaží se od něj, po malých či velkých doušcích vstřebávat znalost jeho učení. Byl jedním z účastníků The Movement Camp 2013 v Singapuru. Od roku 2014 intenzivně trénuje stojku pod vedením Yuvala Ayalona ( Yuval Ayalon je jeden z nejlepších handbalancerů na světě). Svoje žáky učí, jak se lépe hýbat. "},{"title":"Blog","url":"/blog/index.html","date":null,"categories":[],"body":" Myšlenky, zkušenosti, úvahy Stránka: z "},{"title":"Pohyb je život","url":"/index.html","date":null,"categories":[],"body":" Lezení Ještěrka, jak ji učí Ido Portal. Chystané semináře Kdy Co Kde Detaily 23.11.2014 Pohyb I - plně obsazeno Mělník ... 25.10.2014 Stoj na rukou I - plně obsazeno Brno ... 25.10.2014 Pohyb I - plně obsazeno Brno ... 2.11.2014 Stoj na rukou II - plně obsazeno Praha ... 2.11.2014 Stoj na rukou I - plně obsazeno Praha ... 6.12.2014 Ramena bez bolesti - plně obsazeno Zlín ... 6.12.2014 Zdravá kolena - plně obsazeno Zlín ... Posledních pár novinek Pozice rukou ve stojce Pozice rukou ve stojce je vcelku důležitá věc. Kam a jak je na zemi umístíme logicky ovlivňuje, jak bude stojka vypadat. Tak jak ? 2014-09-29 celý článek... Dřep má mnoho podob Po té, co jsem napsal článek 'Židle chudého muže', spustila se lavina dotazu, co dělat když mě ve dřepu bolí nohy, co s tím, když jsem ztuhlý, jaká je správná pozice atp. Moje dnešní práce právě na některé otázky odpoví. 2014-09-17 celý článek... Srpnové rozhovory Srpen je měsíc, kdy se daří rozhovorům. Rostou jak houby po dešti, mě se urodili hned tři, z ničeho nic. 2014-09-16 celý článek... Co říkají ostatní Ahoj Petře, asi nebudu sám... Děkuji za vydatný seminář. Tvůj přednes, charisma, dovednosti. Velmi inspirující, velmi názorné, velmi výživné. Pohybová medicína je pro mě nové spojení, které mi přijde výstižné a hravé :-) Stejně jako celé tvé vnímání pohybu. Budu a chci se dál rozvíjet, sledovat tvůj web, číst tvůj profil. Hodně zdaru. Libor Dobré ráno Petře, byl to včera skvělý zážitek. Musela jsem odejít včera před koncem, tak alespoň takto děkuji.Jak dopoledne i odpoledne bylo fascinující, jiný pohled, žádná pravidla, co je potřeba dodržovat, jen zkoušet možnosti, kam Tě tělo pustí a posunovat si laťku. Na Tobě je vidět výsledek takového cvičení. Jsi neuvěřitelně pružný, jako by jsi neměl hranice, kam jednotlivé části svého těla dostaneš a přitom je to vše pevné.Nabudil jsi tam všechny.Budu zkoušet, co jsem si zapamatovala. Vypisuj více seminářů, takové cvičení u nás snad nikdo nědělá ! Ještě jednou díky a hodně energie. Hana Petře, byl to pro mě dnes zlomový den ve vnímání pohybu. Budu dál zkoumat a makat. Moc děkuju za oba semináře, hodně jsem se toho naučila a zažila a ještě jsem se bavila, líbí se mi tvůj styl, jakým předáváš, cos pro sebe objevil. Po všech stránkách máš můj obdiv a děkuju za tu spoustu inspirace. Míša \"Ještě jednou díky za skvělý workshop, který jsme si já i má přítelkyně moc užili. Z obsahu, výkladu i konceptu, který jsi nám ukázal, jsme byli nadšení.\" Pavel \"Tvůj seminář jsem si užila. Pro mne jsi vyváženě dávkoval informace, praktický nácvik i relaxaci. Vyzkoušela jsem si věci, které se na videích Ido Portala zadají být naprosto nedosažitelné. :-) Stojka navíc poskytuje neotřelou zpětnou vazbu, v jaké je člověk kondici.\" Pavla \"Oba semináře byly NAPROSTO SUPER !!! Jen jsem na ten druhý byla po stojce krapet unavená a ke konci jsem už moc nemohla což je mi líto . Ale jinak BOMBA !!! Bála jsem se že v neděli nevstanu z postele a překvapivě jsem byla úplně v pohodě ... Až dnes se začínají ozývat stehna , podpaží , prsní svaly , křídla ... Ale nic dramatického . Takže konečný efekt - jsem spokojená až na půdu !!! Děkuji Petrovi , že měl chuť něco nového nás naučit , ukázat nový a zajimavý pohled na svět a všem ostatním , že vytvořili příjemnou atmosféru .\" Jor Unn \"Petra znám už dost dlouho na to, abych věděl, že cvičení zdaleka není o zvedání činek v posilovně. Vždy mne ale dokáže znovu překvapit, do jak hlubokého dřepu se dá klesnout.\" Honza Kontakt Můžete mě najít na Facebook u, Google+ , Twitter u nebo pokud sociální média nejsou váš šálek kávy, napište mi starého dobrého e-Mila . Mailing list Pokud máte chuť dostávat novinky o tom, co se děje (třeba když vypíšu semináře), tak se přidejte do \"pohybového a pohyblivého\" seznamu. "},{"title":"Vyhledávání","url":"/search/index.html","date":null,"categories":[],"body":" Výsledky vyhledávání: {{#entries}} <article> <h3> {{#date}}<small><time datetime=\"{{pubdate}}\" pubdate>{{displaydate}}</time></small>{{/date}} <a href=\"{{url}}\">{{title}}</a> </h3> </article> {{/entries}} "},{"title":"Semináře","url":"/seminare/index.html","date":null,"categories":[],"body":" Učím následující tématiku Všechny moje semináře jsou plné informací a poskytnou vám materiál na měsíce nebo roky práce. Nečekejte jeden nebo dva zázračné cviky, ale jiný pohled na pohyb, sílu, kondici a zdraví. Stojka I Základy stoje na rukou, důležité drily pro dobrou linii, vnímání těla v prostoru. Určeno pro začátečníky. ...více detailů. Stojka II Pokračujeme v budování stojky. Učit se budou pokročilé drily jak u stěny, tak už ve volném prostoru. Seminář předpokládá solidní kapacitu a není určen pro začátečníky. ...více detailů. Pohyb I Ve dvou hodinách vás naučím jiný pohled na mobilitu, sílu, kondici, eleganci i pohyb. Budeme se protahovat, budeme se hýbat a hlavně si budeme hrát. Seminář je určen pro všechny věkové skupiny a úrovně kondice. ...více detailů. Ramena bez bolesti Ramena a oblasti kolem jsou díky našemu životnímu stylu dost bolestivou a problémovou oblasti. Na semináři se naučíme jak ramena pracuj a co potřebují. Budeme uvolňovat, mobilizovat a posilovat. ...více detailů. Kolena bez bolesti Obrovské množství lidí má dneska bolavá nebo poraněná kolena.Povíme si proč tomu tak je, jak se tomu vyhnout a jak kolena \"opravit\", \"opevnit\" a získat zpět co nám patří - pevné, robusní tělo. ...více detailů. Chystané semináře Kdy Co Kde Detaily 23.11.2014 Pohyb I - plně obsazeno Mělník ... 25.10.2014 Stoj na rukou I - plně obsazeno Brno ... 25.10.2014 Pohyb I - plně obsazeno Brno ... 2.11.2014 Stoj na rukou II - plně obsazeno Praha ... 2.11.2014 Stoj na rukou I - plně obsazeno Praha ... 6.12.2014 Ramena bez bolesti - plně obsazeno Zlín ... 6.12.2014 Zdravá kolena - plně obsazeno Zlín ... "},{"title":"Pohyb I","url":"/seminare/seminar_pohyb_I.html","date":null,"categories":[],"body":" Pohyb I V tomto semináři se vrátíme k samotným počátkům našeho pohybu, kdy jsme jako děti lezli po zemi. Budeme se plazit, lézt, otáčet se a skákat, dělat věci, jež nám dříve přišly přirozené, ale teď nám často dělají problémy. Ukážu vám jiný pohled na mobilitu, dozvíte se, jak získat zpět ohebnost, ale také sílu a hlavně zdraví. Naučíte se pohyby, které uvolní bedra, páteř, posílí kolena a kotníky. Pochopíte, proč je důležitá rozmanitost a zjistíte, jak ulevit bolavým zádům a ztuhlým kyčlím. Tenhle seminář je pro všechny, od těch kdo často sedí, cvičí na jóga podložce nebo boxují, až po ty, kdo nedělají vůbec nic. Seminář vychází z metody jednoho z mých úžasných učitelů Ido Portal. Svým přístupem mi Ido doslova otevřel oči a ukázal, že hýbat se dá i jinak! Termíny Kdy: 23.11.2014 od 10:00 do 12:00 Kde: Tělocvična Gymnázium Jana Palacha, Pod Vrchem 3421, 276 01 Mělník, 276 01 Mělník Seminář je plně obsazen. Kdy: 25.10.2014 od 14:00 do 16:00 Kde: MMAG - Cross tréning, Jana Babáka 11, Brno, Czech Republic Seminář je plně obsazen. "},{"title":"Stoj na rukou I","url":"/seminare/seminar_stojka_I.html","date":null,"categories":[],"body":" Stoj na rukou I Naučím vás, jak se postavit na vlastní ruce a jsem přesvědčený, že časem se to může naučit každý. Cílem není udělat stojku během těchto dvou hodin, ale připravit se na ni. Seminář je určen pro začátečníky, kteří s balancováním na rukou nemají žádné nebo velmi malé zkušenosti. Ať už trávíte svůj čas procvičováním asán, lyžujete, hrajete volejbal nebo chodíte do posilovny, stoj na rukou vám změní život. Zlepšíte si koordinaci, vnímání vlastního těla v prostoru, jako bonus posílíte zápěstí a uvolníte ramena a hrudní páteř. A abych nezapomněl - stát na rukou je zábava. Projdeme si důležité postupy na rozehřátí těla a mysli, na posílení zápěstí, cviky na správné držení těla ve stojce a pomalu, postupně se obrátíme vzhůru nohama. Poskytnu vám \"nástroje\" jak cvičit doma. Pokud jste se stojky zatím báli nebo nevíte jak začít, přijďte, rád Vás to naučím. Termíny Kdy: 25.10.2014 od 10:00 do 12:00 Kde: MMAG - Cross tréning, Jana Babáka 11, Brno, Czech Republic Seminář je plně obsazen. Kdy: 2.11.2014 od 14:00 do 16:00 Kde: MOMA Yoga, Nekázanka 880/11, 110 00 Prague, Czech Republic Seminář je plně obsazen. "},{"title":"Stoj na rukou II","url":"/seminare/seminar_stojka_II.html","date":null,"categories":[],"body":" Stoj na rukou II Druhý díl semináře, kde se naučíme další drily, které zdokonalí váš stoj na rukou. Použijeme také kostky pro nácvik stojky. Podmínkou není účast na semináři \"Stojka I\" (nicméně vřele doporučuji...), ale rozumných 10-15 vteřin ve stojce bez opory. Stojka může být u stěny (pro jistotu), zády ke stěně. Tj. vykopnete nahoru, srovnáte jednu nohu, srovnáte druhou a...a...držet. Nikdo Vás měřit nebude, ale pokud nebudete mít rozumný balanc, zocelená zápěstí a potřebnou sílu, tak si moc nezacvičíte. Termíny Kdy: 2.11.2014 od 10:00 do 12:00 Kde: MOMA Yoga, Nekázanka 880/11, 110 00 Prague, Czech Republic Seminář je plně obsazen. "},{"title":"Zdravá kolena","url":"/seminare/seminar_zdrava_kolena.html","date":null,"categories":[],"body":" Zdravá kolena Kolena. Stabilní a pevný kloub. Pokud vás kolena bolí nemůžete chodit, nemůžete běhat, bude vám dělat problémy si sednou na židli a na hluboký dřep můžete rovnou zapomenout. Budete omezení jak ve sportu, tak hlavně v životě. Pokud vás kolena bolí, ať už z jakéhokoliv důvodu - přijďte se naučit, jak to změnit. Budeme pracovat s mobilitou, protažením a posílením svalů, které se kolena týkají. A protože bolesti kolen mohou mít důvod, jak už to tak bývá, někde jinde na těle, je třeba abychom se alespoň \"lehce\" dotkli kotníků a boků. Ukážeme si celou řadu cviků a drilu, které vám z kolena udělají robustní, \"neprůstřelný\" kloub. Použijeme přitom vlastní váhu, ale i různé specializované pomůcky. A výsledkem bude pohyb a život bez bolesti a omezení. Termíny Kdy: 6.12.2014 od 16:00 do 18:00 Kde: SATYAM STUDIO, Partyzánská 7043 / 760 01 Zlín, Czech Republic Seminář je plně obsazen. "},{"title":"Ramena bez bolesti","url":"/seminare/seminar_zdrava_ramena.html","date":null,"categories":[],"body":" Ramena bez bolesti Ramenní kloub je nejpohyblivější struktura, kterou máme v lidském těle. Rukou dokážeme dosáhnut v podstatě kamkoliv potřebujeme - dokážeme trhat jablka ze stromu, zdvihat předměty ze země, zvedat děti nad hlavu, házet šiškou, podrbat se na zádech, umíme se přitáhnout nebo naopak odtlačit. Tak by tomu alespoň mělo být, ale ať už je důvodem zranění, civilizační návyky, přetížení, nedostatek síly nebo prostě málo pohybu, ramena často bolí. Díky mimořádné mobilitě máme často problém se stabilitou kloubu nebo na druhou stranu máme ramena pěkně 'zamčená', ztuhlá a potom nám bude silně chybět jejich pohyblivost. Pokud máte s rameny problémy, bolí vás když děláte kliky nebo cvičíte na kruzích, přijďte na seminář. Povíme si něco málo o anatomii ramena, abychom pochopili příčinu většiny problémů. Potom se budeme věnovat stabilitě a mobilitě kloubu. Ukážeme si nejenom jak rameno uvolnit, ale hlavně jak celou strukturu posílit. Budeme probírat celou řadu cviků, použijeme vlastní váhu, gumové expandery, malá záváží nebo tyče. Uvolněné rameno bez stability a síly je recept na zranění, což ale platí i pro nemobilní a ztuhlý kloub (ať už z jakéhokoliv důvodu). Potřebujeme obojí - mimořádně mobilní kloub s velkou stabilitou - zdravé a silné rameno. Termíny Kdy: 6.12.2014 od 13:00 do 15:00 Kde: SATYAM STUDIO, Partyzánská 7043 / 760 01 Zlín, Czech Republic Seminář je plně obsazen. "},{"title":"No tak začneme","url":"/blog/zacneme/","date":"2014-04-25 00:00:00 +0200","categories":[],"body":"Už dlouho jsem si hrál s myšlenkou, začít znovu něco psát. Tak je to tady. "},{"title":"Jako list ve vodě","url":"/blog/list/","date":"2014-04-28 00:00:00 +0200","categories":[],"body":"Pokud je člověk naživu, tak je v neustálém pohybu - srdce tepe, plíce nasávají vzduch, trávicí systém funguje, krev obíhá a děje se miliarda dalších věcí. Tělo pracuje, funguje, žije. Neexistuje okamžik, ani čas, kdy bude tělo stejné jako před minutou. Ani před hodinou. Neexistuje stabilní stav, kdy se v těle neděje nic. Pořád se něco děje. A každá akce, každá volba, každé jídlo a každý pohyb člověka změní. Všechno, co člověk udělá, ho zároveň změní. Z toho vcelku logicky vyplývá, že se člověk buď zlepší nebo zhorší. Dobrou volbou (ať už jde o cokoliv) se buď o trochu vylepšíte nebo naopak kapičku (nebo o velkou kapku) zhoršíte. Proto zvažte každou tatranku, každý knedlík, každý klik, dřep nebo hru tenisu. Buď vás zlepší nebo zhorší (a ano, budou situace, kdy tatranka člověka zlepší). Neexistuje nic mezi. Buď lepší nebo horší, neustálý pohyb (zase ten pohyb). A je dost velký rozdíl mezi tím co chcete dělat, tím co vám neublíží a tím co vás zlepší. Volte dobře. "},{"title":"Život v korzetu","url":"/blog/zivot-v-korzetu/","date":"2014-05-05 00:00:00 +0200","categories":[],"body":"Za svůj život jsem udělal spoustu chyb a jsem si jistý, že dost jich je ještě ve frontě. Jednou z nich byl \"život v korzetu\". To máte tak - učíte se třeba dřep s činkou na zádech (back squat). Najdete spousty návodu, čtete knihy, koukáte na videa, chodíte na semináře a všude je něco v tom smyslu, že kolena musí směřovat tam kam špičky. Kolena nesmí přes špičky. Kolena nesmí dovnitř, kolena nesmí ven. Ideálně budou holeně v pravém úhlu k podlaze (když někdo začne motat box squat, dozvíte se i tohle). Musíte mít dobře prohnutou bederní páteř (v extenzi). Opřít se o paty, aby se lépe zapojila zadní část těla. Hlavu nahoru. Hlavu neutrálně. Hlavu jak chcete. Rad je milión, dokud jenom slepě někoho kopírujete a nepochopíte \"proč\", tak to je někdy dost matoucí. Nicméně pro dřep s velkou činkou na zádech dejme tomu OK. Problém nastane, když tyhle zásady a poučky, byť dobře míněné, začnete dodržovat i mimo posilovnu. Bez toho, že máte na zádech 150kg. Protože je to tak \"správně\" a vy se přece nechcete zranit. Tak si nasadíte korzet. Budete mít neustále bederní páteř ve \"správném postavení\". Když uděláte dřep bez činky, stejně budete vzpřímení jak vlajka a neuvolníte se. Kolenům nikdy nedovolíte jít moc dopředu přes špičky. Hrozná, hrozná, hrozná hloupost... Žil jsem \"v korzetu\" dost dlouho a výsledek je dost bolesti. Tělo si něčemu odvykne, začne kompenzovat, přeskupí pohybové návyky a logicky správné postupy a začne se hýbat tak trochu jako robot. Kdyby se bederní páteř neměla ohnout, tak bychom tam díky evoluci měli tyč. Stejně tak kolena - kdyby se noha, byť s nějakou zátěží, měla pouze ohýbat dopředu a dozadu, měli bychom úplně jiný kloub. Dneska jsem přesvědčený, že člověk pro optimální zdraví, fungování i sílu, musí mít schopnosti pohybu a kontroly v krajních, často extrémních pozicích. Tam je skutečná síla. Všeho se strejdou (se strejdou Mírou) i strachu z kolen před špičkami a ohnutím bederní páteře. Takže pozor na korzet, on vám totiž brání v pohybu. "},{"title":"Stojka čelem ke zdi","url":"/blog/stojka-celem-ke-zdi/","date":"2014-05-12 00:00:00 +0200","categories":[],"body":"První krok k tomu udělat stojku je pochopit, jak vypadá dobrá linie a začít jí vnímat. A ideální začátek je postavit se na ruce čelem ke zdi. Tomu mít dobrou linii se ve stojce věnuje hodně času a hodně času také trvá, než to člověk a jeho tělo pochopí. Pokud jste rovní jako pravítko, dokážete se pěkně \"vyhladit\" a \"jenom\" se postavit na ruce, je mnohem snažší pozici kontrolovat a udržet jí déle, než když jste ohnutí jako banán (více níže). Druhým argumentem je to, že následný přechod na stojku na jedné ruce je možný. Ne snažší, možný. Ido Portal jednou poznamenal, že pokud vaše stojka vypadá jako \"banán\", na one-arm (stojku na jedné ruce), můžete v klidu zapomenout. A za třetí - rovná stojka vypadá mnohem líp. Časem začne pokročilý cvičenec linii porušovat schválně, ale to má svůj důvod (a dost času :). Banán O linii bych mohl vyprávět hodiny, ale začneme stojkou čelem ke zdi. Většina lidí, co začne se stojkou koketovat naopak zahájí tréning zády ke zdi. Je to tak jako logické, člověk se nebojí, že spadne (není kam). A výsledkem je, že vypadáte jako banán. Ať chcete nebo ne (a to se na fotce ještě snažím pěkně propínat), budete vždy prohnutí, protože nohy se opřou za rovinou hlavy. Ke zdi čelem, k Ivanovi zády Takže začneme opačně a to čelem ke zdi. Dřepněte si na zem, zády ke zdi a nohama vyšplhejte nahoru. A teď se úplně, ale úplně propněte směrem nahoru - lokty, ramena, záda, boky, kolena, kotníky a špičky nohou. Všude vznikne napětí, tenze, už jenom z toho, jak se propínate za špičkami nohou. To napětí vám pomáhá pozici kontrolovat, takže si na něj zvykněte. Jediné, co se dotýká stěny jsou špičky nohou. Jak vidíte, není nutné ani žádoucí být blízko u stěny. Tady nejde o to být perfektně vertikálně, ale o to mít dobrou linii. Takže ruce naprosto v pohodě 20 cm od stěny. Všimněte si, jak se tělo se vyhladí v hrudní i bederní páteři (taky mi to dalo práci...). Pohled směřuje na ruce, hlava je tedy trochu vyvrácená (pozici hlavy věnuji v budoucnu samostatný článek), ale pro začátečníka je to nejlepší poloha. Tato poloha je daleko, daleko od jakékoliv pasivity, naopak je velice aktivní a to všude, v celém těle. Vypadá to takhle. Dva největší problémy Na obrázku vidíte dva největší problémy stojky čelem ke stěně. Ten zleva ukazuje, co se stane, když se ramena dostanou před ruce. Vypadá to sice OK, ale úhel mezi hrudníkem a rukama není úplně otevřený. Vypadá to trochu jako hodně vysoká planche, člověk se začne opírat o svalstvo mezi lopatkami a trapézy. Volně stojící stojka potom trpí tím, že jí prostě neudržíte dlouho. Další problém bude to, že vás brzy začnou bolet zápěstí. Obrázek vpravo je totální paragraf, velice častá chyba. Jak říkal ten malinký mnich Neovi v Matrixu :\"There is no spoon. (žádná lžička neexistuje)\". Tak tady neexistuje žádná linie. Čím více máte v těle pružných a ohebných míst tím hůř (pro stojku samozřejmě...). Tenze se dobře kontroluje. prohnutá bederní páteř a vystrčená spodní žebra - špatně, ať je to deadlift, Virabhadrasana (pozice bojovníka) nebo stojka. Musíš být jako bageta Jak mi jednou před lety řekl jeden francouzský akrobat :\" You must be like baquette (musíš být jako bageta)\". Jako bageta, co jí zapíchnou do země. Rovná. Uvnitř uvolněná. Na venek pevná. A křupkavá. A čerstvá. A s máslem (já vím, vy jste všichni paleo, ale taková čerstvá bageta...). Takže pro velký úspěch ještě jednou, jak vypadá správná stojka čelem ke stěně. Jako rozcvičku, abych se naladil na cvičení, připravil se na stojku, přivítal nával krve do mozku, znovu si uvědomil a fixoval linii, začínam každý trénink stojkou čelem ke stěně 3x30 vteřin. Nikdo vám nebrání cvičit víc, ale tohle je rozcvička, samotný trénink teprve přijde :) "},{"title":"Jak posílit zápěstí","url":"/blog/jak-posilit-zapesti/","date":"2014-05-19 00:00:00 +0200","categories":[],"body":"Tento článek bude prvním, které chci věnovat \"opevňování\" kloubů. Vytvoření robustního \"brnění\" (a tím nemyslím svaly), které každému bez rozdílu věku nebo zaměření poslouží jako prevence před úrazem a dá vám svobodu pohybu. Stejný postup, jak už to tak bývá, slouží velice dobře i jako rehabilitace po zranění. Nedílnou součástí mého tréninku je dnes mobilita zápěstí (mobilitou se rozumí síla a flexibilita, dobrá artikulace kloubu a kontrola rozsahu jeho pohybu). Ač se pro nácvik stoje na rukou nijak zvlášť nerozcvičuji, zápěstí věnuji patřičnou péči a to z několika důvodů. Proč ? Zaprvé ruce jsou velice precizní instrument, o který je dobré se starat a pokud trávíte dost času na rukou (a to byste z různých důvodů měli a tím nemyslím jenom stojku), tak je potřeba zápěstím a prstům navrátit sílu ztracenou u klávesnice a myši. Pokud chcete vyléčit syndrom karpálního tunelu , cvičení co jsou k vidění dole už pomohla dost lidem. Za druhé ve stojce je ruka (zápěstí) dlouhou dobu v extenzi a je v rámci zachování rovnováhy (což je velmi, velmi důležité, ale o tom až jindy) dost fajn zápěstí dostat do flexe. Stejně tak prsty mají tendeci ze stojky (nebo z planche a podobných aktivit)tuhnout, takže je potřeb je rozhýbat. Třetím důvodem je fakt, že mám ve stojce mnohem lepší citlivost a rovnováhu, když jsem zápěstí před tím dobře rozhýbal. Za čtvrté silné a pružné ruce se v rámci prevence proti zranění v běžném životě šiknou. Jednou spadnete a spadnete špatně (nebo špatně bouchnete pokud boxujete nebo něco podobného) a je lepší nemít zlomené zápěstí. A ano, jednou špatně spadnete (přečtete si Black Swan ), takže je dobré se ten okamžik trochu připravit. S posilováním rukou v rámci zesílení i jako prevence proti zranění jsem se setkal na karate i na judo, hodně i na Wing Chunu. Když jsem to před nějakou dobu probíral s kamarády boxery na pivu, tak jeden z nich ironicky utrousil :\"Boxeři to nepotřebujou, jsou celý obandážovaný a mají rukavice...\". Byla to ironie, potřebujou :) Tak jaké jsou nejlepší cviky ? Nejlepší cviky neexistují... Je ale možné najít obrovskou škálu protahování a posilovacích cviků a sám sobě, stejně tak svým žákům, občas něco přidám nebo uberu podle nálady, stavu a postavení Měsíce. Rutina, která je dole na videu je základ. Začněte na kolenou (popřípadě se opřete o stěnu ve stoje a bude to ještě jednodušší), a začněte zápěstí rozhýbávat a posilovat. Časem přidávejte víc a víc váhy, až do plného kliku. Pro všechny cviky na videu. Nikam nespěchejte, dopřejte si čas. Hodně času. Trvalo mi několik měsíců, než jsem udělal klik na obrácených zápěstích (prsty k nohám). A tohle všechno je jenom trik do cirkusu Není. Je dobré si uvědomit, že tohle není \"jenom\" cirkusový trik. Mám malou dcerku a pozorovat jí, když se začala hýbat, otáčet a zvedat - to byla jedna z nejlepších škol pohybu mého života. Ano, děti dělají krásné a přirozené dřepy a je toho plný Facebook. Hezky lezou. Tím, jak se rozhýbávají a zvedají, vynikajícím způsobem posilují (a jejich velká hlava je dobré závaží). Ale když spadnou, když špatně došlápnou nebo narazí - to bylo, a pořád je, asi nejvíc zajímavé (a o kolenou, kotnících, kyčlích nebo zádech budu psát jindy, dnes jenom zápěstí). Do poloh, do kterých se občas dostalo zápěstí, když Rozárka spadla - každý kdo má děti potvrdí, že rozcvička na videu je dost slabý odvar. A hlavně - v plné rychlosti, v běhu dítě zakopne nebo se mu podlomí nožky a spadne plnou vahou na totálně vyvrácené zápěstí ve flexi, v rotaci a jenom na jednu ruku. Dospělý člověk jede obratem do Motola a z ruky mu koukají kosti. Dítě se odrazí jak gumídek a potácí se vesele dál. Nula problém. Ani se nezastaví, ani to nezaznamená. Dospělí mají větší sílu, ale také větší tuhost a tím nejsou \"anti-fragile\" , (\"anti-křehcí\"), ale dost fragile (\"křehcí\"). Kombinace pružnosti a síly, kterou děti v těle mají je obdivuhodná a jednou jsme ji měli všichni. A je dobré ji dostat zpátky. Jestliže neprotahujete a neposilujete svá zápěstí, začněte. Dobře mobilní klouby vám vylepší nejen stoj na rukou, ale i v \"normálním\" životě se rozhodně hodí. Jednou, až uklouznete po banánu, mi můžete poděkovat. "},{"title":"Ido Portal Movement Camp, Singapur 2013","url":"/blog/ido-portal-movement-camp-2013/","date":"2014-05-26 00:00:00 +0200","categories":[],"body":"Před pár dny jsem na Facebooku viděl video, kde jsou k vidění ukázky cvičení jednoho děvčete, které jsem poznal v Singapore. Bylo to na akci zvané Movement Camp 2013 a já si uvědomil, že jsem o tom nikde nepsal, takže tady to je. Minulý rok jsem byl z jedním z 80 nadšenců, kteří se sešli na přelomu července a srpna v Singapuru na události zvané Movement Camp 2013. Camp pořádá Ido Portal a je to týden plný pohybu, výuky, různých lekcí, sdílení zkušeností a postupů, navazování přatelství, ale hlavně, hlavně to je super zábava. Zábava... Pokud definujete zábavu jako 6 hodin dřiny denně, pak ano, pak se můžete královsky bavit. Ego a cesta Poprvé jsem se s Idem setkal osobně v Německu (psal jsem o tom na KB5 ), tuším v únoru 2013 a jeho názor na pohyb, kvalita výuky i jeho osobnost - všechno na mě udělalo obrovský dojem. Když jsme po tréninku na večeri probírali všechno možné a nemožné a Ido zmínil Movement Camp... No dokážete si asi představit, co mě hned napadlo, ale pak jsem to vymazal z hlavy. V Singapuru už jsem před dlouhou dobou byl, ale je to děsně daleko, člověk tam letí dlouho, mám už rodinu a nechce se mi být bez nich. Nicméně v hlavě se mi to pěkně uleželo a rozhodnul jsem se vyrazit (a svojí roli určitě sehrála i moje ješitnost a Idova poznámka, že se dobře hýbu a v Singapuru bych určite neměl chybět). Hmmmm, to ego... Takže jsem poslal přihlášku a když mi za pár dní přišlo že jsem přijat, obratem jsem zabookoval letenky směrem Singapur a bylo to. Singapur Movement Camp se odehrával na univerzitní půdě, kde jsme bydleli, jedli, spali a cvičili. Program můžete vidět na obrázku Každý den bylo 6 hodin pohybu, 3 ráno a 3 odpoledne a každý den večer 1.5 hodin přednášek. Rozděleni jsme byli do 3 skupin a ty postupně v týdnu rotovali mezi třemi různými \"stanovišti\". Locomotion Stanoviště jedna \"Locomotion\" - učitel Ido Portal. Procvičoval se pohyb, \"locomotion\", různé vzorce pohybu na zemi inspirované zvířaty, dětmi, bojovým uměním, tancem a vůbec vším možným. Jedním z atributů, který odlišuje Idovo vnímaní plazení, lezení a pohybu vůbec je kvalita (a tím nemyslím techniku). To, co chtěl po nás chtěl byl kvalitní pohyb. S kontrolou, grácií, elegancí. Lezli jsme po zemi hodiny a hodiny a tvrdit, že to bylo namáhavě je seriózní podcenění situace. Kdo byl na mých seminářích o Pohybu, ví o čem mluvím. Učili jsme se spoustu, spoustu zajímavých vzorců a kombinací, které jsou nejen obtížné, ale slouží jako dobrá křížovka pro mozek a síla kterou z nich získáte je...velká. Funkční. Přirozená a univerzální. Velká pozornost se věnovala \"nesprávným\" pozicím, kotrolovanému zatížení kloubů v pozicích, které jsou pro tělo potencionálně nebezpečné, ale procvičovat je je z mnoha pohledů nesmírně důležité. \"Takže ty uděláš dřep na jedné noze ? Tak vítej v mateřské školce...\" Ido Portal Ido hodně mluvil o svojí filozofii pohybu, proč by se člověk měl hýbat, kde a jak. Jak důležitá je v pohybové praxi improvizace, nebezpečí, námaha, síla a mobilita. Ido nemá moc v oblibě pasivní stretching, ani takové ty válečky (foam roller), po kterých se člověk kutálí a jako se tím protahuje a nahrazuje maséra. To, co naopak má hodně rád je aktivní, silový stretching (\"loaded stretching\") a tomu jsme se věnovali v podstatě neustále. Malá odbočka - je hodně špatná věc pasivně viset ve svých tkáních. A přesně takhle si dost lidí představuje protahování. Fakt ne. Druhou částí, kterou měl Ido na starosti byla stojka, takže pokud se nelezlo po zemi, koukali jsme na svět vzhůru nohama. A odtud pramení moje současná obscese se stojem na rukou, kterou teď prožívám. Locomotion dobrý, lezení fajn, ostatní věci jsem taky nějak zvládal, ale stojku jsem měl totálně 0. Zero. Nada. Prostě jsem se neudržel na rukou vůbec. Takže zatímco ostatní procvičovali stojku se skrčenýma nohama (tuck handstand), zvedání se se země popř. stojku na jedné ruce, ja jsem potupně trpěl u zdi (a tehdy jsem se pevně rozhodnul, že další Movement Camp bude stojka v pohodě a proto teď dělám stojku na rukou 5x týdně). Zero Situation \"Zero Situation\" byl poněkud zvláštní název pro další část výuky, kterou k mému překvapení vyučoval rodák ze Slovenska Josef Frucek z Rootless Root . Jeho systém, se kterým nás seznámil, \"Fighting Monkey\", je směsice tance a bojových umění, praktik ze sportu a zahrnuje (nejen) různé drily, které člověka nutí používat intuici a vnímat sám sebe (odtud název - není to žádná bojová opice, ale jak jsem to pochopil \"boj s opicí\", kterou máme v hlavě a často nám našeptává hlouposti). \"Když se budete hýbat po přímkách, zničíte si tělo. Tělo nemá rádo přímky.\" Josef Frucek Velmi zajimavá záležitost, která mi často připomínala Wing Chun :). Josef je velice dobrý učitel a jeho schopnosti, vnímavost a výběr cviků nás často překvapili. Ja jsem ze svých \"samurajských\" kung-fu dob zvyklý nehybně stát v postoji, ale pro většinu účastníku byl šok, když měli bez hnutí stát s roztaženýma rukama 10-15 minut. Různě jsme se přetahovali, skákali, píchali do sebe tužkou, tancovali, nacvičovali tenis na hudbu... Prostě zajímavé a musí se to zažít. I like birds A konečně třetí část - \"I like birds\" - gymnastika všeho druhu, kterou vyučovala Odelia Goldschmidt a Johnny Sapinoso. Pracovali jsme zase hodně na zemi, na bradlech, na kruzích, mosty, salta, přemety, stojky, muscle-up, planche, front lever, back lever, různé triky z breakdance, skoky atp. V této skupině jsem poprvé zažil kruhový trénink, kdy jedno stanoviště byly shyby na jedné ruce (kdo nedal, normální...). Kdo nezažil neuvěří. \"...ale to je strašně těžký...\" \"Ano, a právě proto to děláme.\" Johnny Sapinoso Jednou jsme dělali jako rozcvičku kotrmelce všeho druhu a mě najednou došlo, jak sakra dlouho jsem nedělal kotrmelec. Schválně - kdy vy ? Jsem teď mlád 40 let, takže ze střední školy je to dost dlouho... Neskutečně dobře mi to protáhlo záda. Chápete, kotrmelce ? Kolik lidí dneska bolí záda. Snad každého. Kolik děláte kotrmelců ? Nula... Na bolavá záda není jóga ani tai-chi. Ale pohyb. Prostě se potřebujeme víc (o hodně víc) hýbat a jestli je to jóga nebo tai-chi je sekundární. Zkusili jste na záda kotrmelce :) ? Přednášky No a nakonec přednášky. Po večeři mluvil Frank Forencich . Před mnoha a mnoha lety (2005, ten čas letí) jsem četl jeho knihu (\"Play as if Your Life Depends on It\". It does...). Vřele doporučuji. Frank je horolezec, antropolog, učitel, praktikuje bojová umění, zaměřuje se na přirozený pohyb, na hru a zdraví. Jeho řeč byla ohromně zajímavá, vysvětloval jak je pro nás důležitý nejenom pohyb, ale také kde se hýbeme (země, park, okolí) a s kým (náš kmen). Mluvil o přirozenosti pohybu v přírodě, o totálně nepřirozeném životě dnešní doby, našem DNA, svém několikaletém pobytu v Africe, o tom jak za mlada horolezčil, jak posiloval a na stěně to mělo nulový přínos. Opakoval se motiv zábavy a hry, tance a pohody. Ne \"workout\", ne \"tréning\". Hra. O jeho znalostech bych mohl psát stránky a stránky. Možná jindy. Účastníci zájezdu Partička co se sešla v Singapuru byla velice rozmanitá. Ale dejte na jedno místo zápasníky, přebornice v Thai-Boxu, horolezce a tanečníky různých stylů. Mistry světa v aerobiku, absolventy nejlepších cirkusových škol, akrobaty a ultramaratonce, kulturisty a závodníky v kettlebell sportu, praktikanty různých bojových umění, CrossFittery a jogíny a ... a ... začnou se dít věci. Výměna informací za celý pobyt byla úžasná, dojde vám hodně souvislostí, spousta kousků puzzle zapadne na svoje místa a najednou máte každou chvilku \"Ahaaaa...\" moment. S tím klukem (Andres Vesga, šampión v aerobiku z Hong-Kongu) nahoře na fotce se neustále vsázíme, kdo co dřív udělá. Teď je na programu dostat špičku napnuté nohy pod bradu. Mám teď nové kamarády po celém světě, od Austrálie, přes Hong-Kong, Ruska a Evropu, v Kanadě i Brazílii, Izraeli a Jižní Africe. A všichni děláme stojku. Všichni se plazíme po zemi. Všichni se houpeme na hrazdě a na kruzích a děláme deadlifty a dřepy a dost dalších věcí. Všichni pracujeme na svých slabostech, na svých pohybových dovednostech a schopnostech. Ale hlavně mám pocit, že chápeme jinak pohyb, trénink i život. Schody Samozřejmě 6 hodin intenzivního pohybu má svojí cenu a kromě spotřeby energie je to námaha. Druhý den jsem byl namožený, ale OK, vstanu, jetlag nejetlag a jdeme na to. Od třetího dne jsem byl daleko, daleko za hranicí namoženého těla a každý pohyb někde nějak bolel. \"Pokud si chcete hrát, musíte si na to vybudovat kapacitu.\" Ido Portal Pak už i přemístění z ubytovacího bloku na snídani zabralo dost energie, abych se vůbec pohnul. Před kuchyní byly tyhle schody. Kolikrát jsem se přistihnul, jak se už 50 metrů před nimi připravuji, jaké to bude, kde to bude bolet, jak zvednu nohu a vylezu schod po schodu. A jediný důvod proč jsem to sakra dělal bylo jídlo, které bylo nahoře (nebyl jsem zdaleka sám). A propo - jídlo. Striktní paleo Strava byla striktně paleo, forma bufetu, přecpi se jak můžeš. Kuchař se omlouval, že takhle ještě nikdy nevařil, tak snad nám to prý bude chutnat. Maso, zelenina, ovoce, ořechy, avokáda, kokosy. První den měl každý jeden talíř a usrkávali jsme ovocné smoothies s kokosovým mlékem. Jak v ráji. Od druhého dne měl skoro každý tři talíře - jeden plný masa a zbytek na přilohy. A ještě jsme si chodili přidat a kuchaři se chodili dívat, kam to dáváme... Spotřeba energie byla obrovská a jedl jsem jak buldozer. Kdo mě zná, dobrá, jako dva buldozery. Přesto jsem za těch pár dní zhubnul 4 kila (a pak, že to za týden nejde, hahaha....). My jsme všichni Gaga Učit měli příležitost i účastníci Movement Campu. Ja jsem učil Wing Chun, resp. dan-chi, takový dril, který člověk cvičí, aby si vybudoval cit pro pohyb soupeře. Měl jsem na to hodinu, takže to byla jenom ochutnávka. Sice jsem to nedělal 10 let, ale zjistil jsem, že se to ve mě nějak probudilo tím vším pohybem :o). Další na programu byla Capoeira a potom Gaga. Gaga je ... je ... to je hrozně tězké vysvětlit (pro mě). Gaga každopádně vytvořil izraelský choreograf Ohad Naharin a je to v podstatě \"jazyk\" pohybu. Gaga se dnes vyučuje jako tanec, resp. metoda jak lidi naučit tančit a jak je rozhýbat. Učil nás přímý žák Ohada Naharina a bylo to něco FANTASTICKÉHO. Tančilo se na hudbu a od začátku to bylo zajimavé, zábavné, super přirozené. Po několika minutách se začali usmívat i vzpěrači a kulturisti, kterým to nejdřív možná přišlo zvláštní. Ale za hodinu, za hodinu tančil úplně každý, a tím myslím každý. Uvolněně, někdo se zavřenýma očima, všichni v rytmu, každý sám a všichni společně. Určitě jedna z nezapomenutelných částí Movement Campu. Dokonce jsem přemýšlel, že pojedu do Izraele učit se tuhle super věc. Uvidíme, ale neví náhodou, jestli se to učí v Čechách ? Asi bych začal chodit... A pak hurá domů Týden utekl jako voda, ale kolik se toho stalo. Co jsem se naučil ? Co jsem si uvědomil ? Kam jsem se posunul ? Neskutečná změna a hromady hraní přede mnou. S někým jsem se tam bavil, že když jsme se takhle změnili za týden, co by se stalo za měsíc ? Za rok podobného cvičení ? Jestli pojedu letos ? Ne, protože jedu na týden za Idem do Berlína a tam nás nebude 80, ale 5. A protože moje možnosti nejsou neomezené, tak Movement Camp 2014 vynechám. Ale pokud můžete, neváhejte - změní to vám (a tím i lidem okolo vás) život. A tuhle změnu potřebujeme jako sůl. P.S. Obrázky z Movement Campu 2013 najdete tady . P.S.S. To video, na které jsem narazil na Facebooku - Kai je drobná dívka, které na Campu nedala ani shyb a její locomotion dovednosti, plazení, nebylo špatné, ale teď je to někde úplně jinde . Striktní muscle-up (a několik), kvalitní stoj na rukou, elegance v lezení... Člověk nemá ani tušení co dokáže, když chce. "},{"title":"Mistr a Stojka","url":"/blog/mistr-a-stojka/","date":"2014-06-01 00:00:00 +0200","categories":[],"body":"Minulý týden jsem měl seminář ve Zlíně, v nádherném jóga studiu Satyam . Na programu byla Stojka a Pohyb. Klasika. Co jsem ale fakt nečekal bylo to, že jeden z účastníků mého nedělního semináře bude Petr Čajánek. Ráno jsem dorazil na místo činu, rozkoukal jsem se, prozkoumal prostor na cvičení a za chvilku mi někdo podal ruku s tím, že :\"...ahoj, já jsem Petr.\" A já koukám a teď mi v mozku jede děsivou rychlostí - Petr, Zlín, hokejka, puk, pohár, NHL, mistr světa, liga mistrů - ty vole to je Čajánek ! Málokdy se mi podaří dýchat stejný vzduch jako mistr světa, takže se mi nejdřív, zcela neznatelně, podlomila kolena. Hokej ?!? Vzpomněl jsem si na jednoho kamaráda, co mě jednou lákal, ať přijdu hrát hokej. Když jsem mu říkal, že neumím bruslit, krátce se zamyslel a pak povídá : \"To nevadí\". Mistr světa - co ho jako já mám učit ;) ? Učil jsem ho to, co ostatní - stojku a pak lezení, plazení, mobilitu, regeneraci a silová cvičení. Petr je fajn chlapík, který s pokorou přijímal moje pokyny a snášel, když jsem do něj šťouchal, aby se zpevnil nebo naopak uvolnil. Takže i mistr světa v hokeji se učí stojku a plazí se po zemi - Petr Čajánek, jeho úžasná žena Kateřina a moje maličkost. "},{"title":"Židle chudého muže","url":"/blog/zidle-chudeho-muze/","date":"2014-06-03 00:00:00 +0200","categories":[],"body":"Než jsme měli na čem sedět, seděli jsme ve dřepu. Ono v přirodě se nedá moc sedět na zemi - buď člověk nastydne, sedne si na škorpióna nebo přiběhne velký mravenec a kousne vás do citlivých partií. Dřep byl pro člověka relaxační, odpočinková nebo i pracovní pozice. A tak by tomu mělo být. Dřep je důležitý Bavíme se dneska všelijak - někdo běhá, někdo zvedá železo, jiný se učí vařit a další zase často vyrábí do gauče ďůlek. V lepším případě se člověk nějak hýbe. Alespoň trochu. Kdybych měl ale každému bez rozdílu naordinovat pohyb nebo pozici, která mu prospěje, tak to bude dřep. Ne shyb, ne kruhy, ne činka, ne kettlebell, ne kliky. Dřep. To ostatní hned v závěsu následuje, ale první bude dřep. Kdysi se v dřepu relaxovalo V dávných dobách (a tím nemyslím minulé ani předminulé století) byl člověk na dvou končetinách (bojoval, lovil, utíkal z místa nebezpečného A do trochu bezpečnějšího místa B), ležel (když spal a trochu si zaregeneroval) nebo odpočíval. V dřepu. Dokud nevynalezl židle, sedačky, křesílka nebo lavičky - vařil, jedl, povídal si, hrál nebo tesal do kamenné desky nějakou poutavou novelu. Dřep je pozice, která tělu nesmírně prospívá - uvolněná páteř se dostane do příjemné flexe a může díky gravitaci fajn dekompresovat. A ano, je normální mít uvolněnou páteř, když člověk nic nevzpírá nebo nemá na zádech činku (prostě nebuďte v korzetu ). Kyčle klesnou pěkně k zemi a hezky se uvolní, kolena se dostanou do úhlu, který se v civilizaci nenosí, ale který kolena posílí. A konečně kotníky - tak často opomínaná struktura, která potřebuje mít dostatečnou dorziflexi (kdy se úhel mezi lýtkovou kostí a nártem pěkně zavírá). Při relaxovaném a uvolněném těle se vaše kolena možná dostanou před špičky nohou, ale nebojte se nevybuchnou, jsou na podobnou zátěž stavěná. Civilizační choroba ? Židle... Jednou ze současných chorob, resp. příčin proč máme dost problémů je fakt, že netrávíme dost času ve dřepu. Tím nás bolí záda, kolena nebo kyčle. Viděli jste někdy starého člověka, jak se zvedá z křesla ? Jakou práci mu to dá ? Myslíte, že mu v tu chvíli chybí vytrvalost (sní o půl maratonu) ? Nebo že ho trápí vrásky a přemýšlí, kam si \"lupne\" botox ? Nebo o tom, že bude mít vyrýsované břicho a \"six-pack\" ? Ne, on se chce prostě jenom zvednout. A chybí mu síla se zvednout ze dřepu nahoru do stoje. V Asii se dřepí všude Kdo z vás byl Asii, ve Vietnamu, v Číně nebo v přilehlých oblastech - tam se takhle sedí pořád - hrajou se šachy (to jsem vyfotil někde ve středním Vietnamu, staříkovi bylo asi 90 a mastil šachy. V dřepu...), pije se čaj, čeká se na cokoliv, chodí se na záchod, pracuje se. Tak jakoby vedlejší efekt (že nemají židle nebo jsou děsně prťavé) je ten, že 80ti letá stařenka nebo stařík nemá problémy s tím se ze dřepu zvednout. Ze země zvednout. Vidíte tu devizu ? Zvednout se bez pomoci ze země když upadnu ? Mít silná kolena a zdravé kyčle a bedra ? Nemusíte vzpírat železo (i když to rozhodně neuškodí), je prostě fajn být ve dřepu. Současný průměrný civilizovaný člověk hodně sedí, občas postojí, pak si zase sedne, pak zase sedí a sedí a poposedá a sedí. Promítněte si svůj den a zjistíte že mohou uběhnout dny nebo týdny, kdy úhel v koleni dostatečně neuzavře, stehna se nepřiblíží k hrudníku (a mobilita v kyčlích tedy utrpí) a kotník nedostane tolik potřebnou a zmiňovanou dorziflexi (nosíte podpatky ? Fakt ? Hmmmm.... Chápete ale, co to dělá s vaším kotníkem a tím i kolenem a tím i kyčlí a páteří ?). Nejenom kostra Pokud neděláte dřep, netrpí jenom vaše kostra. Pokud máte někde zkrácené svaly, ne úplně mobilní klouby nebo prostě jste někde zatuhlí - co myslíte, jak v tom místě proudí vaše krev ? Okysličuje a prokrvuje správně svaly v přilehlé oblasti ? A ano, svalovina jsou i ledviny, plíce, játra, srdce a tak. A ztuhlé kyčle a bedra - co se kolem nachází za orgány ? Co chrání velice silná struktura kyčlelních kloubů a pánve ? Pozice dřepu je velice důležitá i pro zažívací systém - pokud potřebujete vyřešit zácpu nebo špatné trávení - do dřepu, hodně a často. Do dřepu ! Ido Portal nedávno na Facebooku vyhlásil dobrou výzvu. Nebylo to ani 5 km za jeden měsíc, ani 300 lehsedů do 30 dnů. Je to 30 minut v pozici dřepu na dalších 30 dní - 30/30 Squat Challenge . Ido k výzvě natočil výborné protahovací video - Squat Rutine. Doporučuji. Není nutné vydržet ve dřepu 30 minut v celku, ale zkuste si tu dát minutu, tu dvě a tady, když v pátek koukáte na Republiku, dejte 45 minut :). Ne to byl vtip, pro začátek si prostě za celý den nakumulujte 30 minut. Vyfoťte se na začátku. Vyfoťte se na konci za 30 dní. A dejte vědět. Zkuste to - 30 minut, 30 dní. Když na Facebooku vidíte ty fotky \"před\" a \"po\" - je to skoro jiný člověk. Já často čekám na tramvaj nebo na metro v dřepu. Koukám se doma na film. Odpočívám v posilovně. V kavárně za rohem jsou už na to zvyklí. Někdy i pracuju u počítače na zemi a v dřepu. Kalhoty si vybírám podle toho, jestli mi umožní udělat dřep. Jestli ne, nemají šanci. Přece si nebudete na sebe brát něco, co vám brání v pohybu ne ? Nebo co mění polohu a pozici vašeho těla. Dřep je TAK důležitý. Bolí vás kolena ? Chcete vědět co dělat, když vás bolí kolena ? Položte si otázku - bolí mě proto, protože dělám hodně dřepy nebo proto, že dělám málo dřepy ? V drtivé většině je B/ správně. Pokud budete kolena (a nejen kolena, ale celé tělo) zatěžovat nějak extrémně, velice často a možná i špatně - kolena utrpí. Pokud je nebudete zatežovat vůbec nebo málo - kolena utrpí. A kdybych se vrátil k prvnímu odstavci - dřepy nebo pozici dřepu bych doporučil jako cvik číslo jedna snad každému. Až budete starší, oceníte to. Oceníte to už teď, ale začněte. Teď. Tohle jsem kdysi fotil v Kambodži, zahradník se, pravda, pohyboval trochu pomalu, ale byl pružný, jako když je mu 20. A až budete mít dobrý dřep, až budete v dřepu relaxovat, budete mít možnost jít dál. Mnohem dál. "},{"title":"Co si vzít na dovolenou ?","url":"/blog/co-si-vzit-na-dovolenou/","date":"2014-06-09 00:00:00 +0200","categories":[],"body":"Jednou jsem zjistil, že když někam jedu (i když to bylo na víkend), tak si nejdřív zabalím věci na běhání, švihadlo, boty na lezení, kraťasy, tepláky, dvě nebo tři trička na cvičení. Když je zima je třeba přihodit celý venkovní kit. Někdy yoga podložku, Captain Crush gripper nebo dva. Několik knih o silovém tréninku nebo o anatomii nebo o józe se taky přece šikne. A moje taška byla plná. Pak si teprve začnu chystat normální oblečení. Tak jsem poznal, že je to vážné. Když jsme před mnoha lety (2007, to to letí...) jeli na dovolenou do Norska autem, tak jsem za zadním sedadlem vezl 24 kg kettlebell. Moje žena to netušila a tak když jsem na první zastávce kettlebell vyndal a jal se dělat GTG kettlebell presy, jenom tiše nevěřícně koukala. Chápu, není to úplně normální vozit s sebou v autě 24 kilo železa na dovolenou. Ale za těch 14 dní jsem udělal desítky presů, swingů a TGU a celkem jsem se zlepšil (to byly doby mého RKC trénování). Pak jednou jsme byli ve Francii a já s sebou zase něco pašoval - dvě clubbells. Takže jsem dělal kliky ve stojce, skákal přes švihadlo, dělal spoustu dřepů, sprintoval po pláži a taky každý den mával s clubblells. Tenkrát jsem nějak \"baštil\" chlapíka jménem Scott Sonnon a chtěl jsem dělat jeho certifikace a zkoušky a tak. Už mě to přešlo. No a letní prázniny jsou za dveřmi, přemýtal jsem, co si vzít tentokrát. Všechno na co přijdu minimalizuju (snad kromě pohybu), takže i vybavení nebude moc - sebou si povezu kostky na handbalancing a možná gymnastické kruhy. Stěny jsou všude a podlaha taky. Víc teď nějak nepotřebuju. Dovolená se blíží, co si s sebou vezmete do batohu, kufru nebo auta vy ? "},{"title":"Jak cvičit na mateřské dovolené","url":"/blog/jak-cvicit-na-materske-dovolene/","date":"2014-06-11 00:00:00 +0200","categories":[],"body":"Existuje spousta knih, článků a rad o tom, jak cvičit, kdy cvičit a odvážnější dokonce radí, jak žít nebo kolik hodin spát. Pak se vám narodí potomek a jak už to tak býva, tato radostná událost vám převrátí život naruby - spíte 4 hodiny denně, všechno vás bolí a už jste si dva dny nevyčistily zuby, protože jste to zatím nestihly. Nicméně pohyb je potřeba, máte velké cíle a musíte trénovat. Tak co s tím ? Když se nám narodila dcerka měl jsem to štěstí, že jsem první rok byl se svojí ženou (a dcerkou) doma. Snažil jsem se sdílet všechno co šlo (některé věci zatím nezvládám, třeba kojení) a mám tak velmi dobrou představu o tom, co obnáší starat se o mimiňáka na plný úvazek. Resp. na půl úvazku :o). První měsíce s mimiňákem Takový mimiňák nám dlouho (asi rok a něco) vstával v 5 ráno. Někdy třeba ve 4:30. Chce se bavit a jíst, někdo mu musí broukat nebo ho nosit na rukou. Od brzkého rána tedy ani nestihnete snídat a už se to točí kolem středobodu vesmíru. Pak se nevyspalý potácíte nakoupit (s kočárkem) a protože bydlíte ve starším domě, běháte (s kočárkem) do schodů a ze schodů. Kočárek se blbě drží - není to malá pěkná železná koule, ale asymetricky naložená činka. Zvlášť když miminko spí a musíte opatrně, nenaklánět a hlavně nevzbudit. Prostě zvláštní objekt nanošení. Stejně jako činka i kočárek časem těžkne - mimiňák roste a vy jste venku nakoupili hromady zeleniny a ovoce (doufám...). Nejdřív jsem to bral sportovně a doslova jsem do schodů s kočárkem běhal, pak už jsem jenom funěl, skřípal zuby a kočárek pomalu do schodů nosil. Všeho moc škodí. Denně chodíte na dvě až tři procházky s kočárkem. Teplo, zima, pořád. Moje vzdálenosti byly pokaždé cca. 10 km jedna procházka (měřil Runtastic na mobilu). Někdy jsem chodil s 10 kg vestou, aby to bylo výživnější. Kdyź nejste venku na procházce nebo nenakupujete, tak vaříte pro mimiňáka a zbytek rodiny. Víceméně permanentně něco uklízíte - oblečení, hračky, jídlo, oblečení, hračky, jídlo... Mimin se chce nosit, takže zvládnete umění krájení chleba, masa i zeleniny jednou rukou. Připomíná vám to něco ? Jak se mimin stává těžším, bicepsy rostou... A záda se začínají pomalu ozývat. Jak se zvedá miminko ? Denně se miminko vznese do náruče mnohokrát, takže uděláte stovky opakování se stále rostoucí vahou a jenom doufám, že víte jako zvedat váhu ze země, jinak to bude bolet. Dost maminek má bolesti zad a není se co divit. Mimiňák se zvedá za každých okolností a bez rozcvičení, když pláče, je potřeba zatnou zuby a zvednout. A zvedá se často. Z postýlky. Z vaničky. Ze země. Z houpačky. Dáváte ho do a vyndaváte z autosedačky. Nejdřív je to švanda, malinkatej mimin, ale jak roste a těžkne, je to pro vás dost divná poloha - žádný symetrický deadlift vám tady moc nepomůže (kromě větší tolerance na chybu), protože jste zkroucení, pootočení, naklonění, každou ruku jinde a mimin spí, takže hlavně pomalu a opatrně. Připomíná vám to něco ? Pečovat o dítě a rodinu je dlouhodobá, dalo by se říct vytrvalostní aktivita (a trvá celý den a někdy celou noc a je to na dost dost dlouho), kterou často dokonce vykonáváte se zrychleným tepem. Fakt vám to nic nepřipomíná ? Dlouhodobá vytrvalostní aktivita ? Dalo by se možná říct, že být rodič je fakt dost výživné kardio. A vy si chcete jít zaběhat ? Dalo by se možná říct, že být rodič je fakt dost výživné kardio. Vracejte se do rovnováhy Tělo má rádo rovnováhu a čím víc ho v rovnováze udržujete, tím víc vám dovolí. Odemkne vyšší výkon, protože mu nic nebude bránit nebo omezovat. Představte si, že v józe děláte jenom záklony. Dříve nebo později vám budou chybět předklony, tělo je jako bonzai a začne se \"předělávat\" do záklonů. Nebo cvičíte v posilovně a makáte bench press (tlak kolmo k tělu). Opět dříve nebo později, pokud nebudete taky dělat tah kolmo k tělu (nějakou formu tahu, veslování, přítahů), tak se nejen nebudete posunovat dopředu, ale možná půjdete s výkonem zpátky. Tělo v nerovnováze = unavené a pokřivené tělo. Buď už prodělalo zranění nebo ho to brzy čeká. Já sám jsem toho měl často \"plné kecky\" a myšlence na CrossFit WOD nebo jiný intenzivní nebo vytrvalostní výkon jsem se musel pod vousy smutně usmívat. Když spíte 4 hodiny denně, celý den běháte kolem rodiny, vytrvalosti a ani času moc nezbývá. Asi jsem měkkej, holt nejsem Navy Seal. Musel jsem svůj tréning dost přehodnotit a hodně poslouchat to, co mi tělo říkalo. Tak jak jsem cvičil ? Nikoho asi nepřekvapí, že jsem dělal jsem hodně dělal silový tréning, dlouhé pauzy, dostatek odpočinku. Hodně shyby, hodně kliky, hodně zdvihy nad hlavu. Hodně jsem se protahoval. A to skutečně hodně, pokud dvě hodiny uspáváte mimiňáka ve stoje, chodíte s ním po pokoji a máte ruce skoro v křeči, vašim zádovým svalům, ramenům nebo hrudníku udělá protahování moc dobře. Hodně rotací. Hodně mobility kyčlí. Cvičil jsem když to šlo - 3 minuty tady, 20 kliků tam, protáhnout záda 45 vteřin zde. Člověk najde, občas, malinkaté chvilky a ty je potřeba využít. Na hodinu a půl v kuse jsem, na nějakou dobu, musel zapomenout. Takže využijte ty chvilky kdy si hrajete na hřišti (nemusíte přece sedět na lavičce ne ?), na něco čekáte (na pošte, u doktora) nebo koukáte na večerníčka. Za večerníčka se dá stihnout dost a dost kliků. Nebo můžete koukat v dřepu . Na malou chvilku jsem oprášil ketlebelly. Prostě dělejte to, co vašemu tělu chybí a zlepšíte se - to platí i na otcovské dovolené. Od svých studentů chci, aby co nejrychleji začali přemýšlet sami a sami si začali utvářet a modifikovat trénink. Aby vnímali co se děje. Ja mohu ukazovat cestu, ale kráčet po ní musí sami. Nikdo kromě vás nežije ve vašem těle, takže neví, co vás kde bolí a jak se cítíte. Poslouchete co vám tělo říká a podívejte se na to, co v životě celý den děláte. A co vám chybí. Co vám pomůže vrátit vaší rovnováhu. Pomoc, co mám vlastně dělat ? Takže co myslíte, co vám pomůže ? Přečte si ještě jednou ten odstavec o tom, co znamená se starat o mimiňáka (pokud to zrovna neprožívate). Co poradíte sobě nebo ostatním ? Co děláte hodně a čeho máte naopak málo ? Myslíte si, že na mateřské dovolené potřebujete cvičit biceps ? Nebo si zaběhat ? Jako další dlouhodobá vytrvalostní aktivita ? Nebo zvedat něco mnohokrát ze země ? Možná ano. Možná ne. To musíte vědět jenom vy. Je to vaše tělo. "},{"title":"Síla dechu","url":"/blog/sila-dechu/","date":"2014-06-16 00:00:00 +0200","categories":[],"body":"Před pár dny dal Valery Federenko na Facebook obrázek ze semináře, který se konal v Řecku v roce 2011. Zvedám tam super-hardcore růžovou, 8 kg težkou kettlebell. Tak jsem nostalgicky vzpomínal na to, co jsem se tam naučil a co mě tam překvapilo. A jedním z těch překvapení bylo to, jak nás učili dýchat. Kiai poprvé Když jsem byl ještě malý samuraj, tak jsem chodil na karate a už tenkrát se nám snažili vysvětlit, jak dýchat \"do břicha\", při úderu nebo kopu křičet \"Kiai!\". V chytrých knihách jsem se dočetl, že bojový pokřik má zastrašit protivníka a zpevnit tělo. Tenkrát jsem to moc nechápal, prostě jsem křičel co to šlo, a trvalo mi mnoho let, než mi to pomalu došlo. O dechu by se daly popsat celé knihy a taky jich dost najdete, ať už pro účely meditace, kontroly strachu nebo jógy. Uteklo hodně vody a když jsem začal někdy kolem roku 2004 seriózně cvičit s kettlebell a potom i s velkou činkou, nešlo přehlédnout to, jak je dech důležitý. Ať už to byl Pavel Tsatsoulin nebo Mark Rippetoe (a celé zástupy dalších), pokud člověk něco zvedá, má být pěkně zatnutý, chránit si páteř a dobrou pozici těla. A tam dech velice pomáhá. Je třeba uchopit nástroj (činku např.), zatnout pánevní dno, zpevnit břišní svaly a pak se nadechnout \"do břicha\", do toho zpevnění. Což není nic jiného, než povolit bránici, aby se vtlačila do dutiny břišní a tím tam (za pomoci neustálé sevřených břišních svalů) vytvořila tlak, kterému se říka IAP - Intra Abdominal Pressure. Představte si, že si v břiše nafouknete míč (ale nedovolíte, aby se vám břicho vydulo ven). Ten zajistí zpevnění středu těla, může se o něj \"opřít\", svaly okolo páteře ji pak dobře ochrání. Kiai podruhé Třeba v RKC směru zvedání kettlebell, Pavel Tsatsouline doporučoval (nevím jak je to teď, asi to samé), vlastně udělat něco jako \"Kiai\" v karate, tj. v aktivní fázi cviku vydechnout (zároveň s patřičným zvukovým efektem), tím se ještě víc zpevnit a zabalit a tak generovat tenzi a sílu do potřebného směru. Je to vlastně logické Takže ve zkratce - pozice, zpevnit, nádech, tím ještě víc zpevnit a zvednout. Pokud jde o činku tak hotovo, konec, činka je nahoře, gratulujeme a tleskáme. Pokud jde o kettlebell swing nebo snatch, tak je to (logicky) dynamické a opakované. Když se kettlebell dostává dolů, cvičenec se nadechuje (aktivní střed těla, pomocí bránice se zpevňujeme, chráníme páteř atd.), pak exploze nahoru a zároveň mocný výdech, jako když člověk zhasíná svíčku. Vzhledem k tomu, co jsem popsal nahoře - prevence zranění, zpevnění, aktivace středu těla, vyplnění bříšní dutiny - je to logické, naprosto logické. And now for something completely different Nadpis tohoto odstavce, známá to věta z Monthy Python Flying Circus, předurčuje, co se v Řecku stalo - Valery nás učil dýchat úplně opačně. Úplně opačně. Valery je jeden z nejlepších kettlebell lifterů světa, takže jeho slovo má váhu. Nevypadá nijak impresivně, mluví spíš potichu, ale jeho síla je pověstná. Je to několikanásobný mistr světa, držitel mnoha rekordů. Stejně tak Ivan Denisov, který tam byl taky, to je monstrum s výkonem jak raketoplán. Ale jejich styl byl... jiný. Výdech je ve fázi, kdy se cvičenec (ve swingu, snatchy nebo cleanu) dostává dolů, kdy ho kettlebell stlačuje a vlastně ho \"vyfukuje\". Výdech je spojený s uvolněním, takže tam člověk v podstatě \"zahučí\" a zabrzdí ho až jeho tělo. Nádech je při aktivní fázi, kdy jde člověk nahoru s vahou. Zmiňoval jsem \"míč\" v břiše - tady je to to samé, ale ono nafukování \"míče\" vám pomáhá. Pomáhá vám v aktivní fázi, protože vás vlastně narovnává a zpevňuje. A je to taky logické, naprosto logické. Ty žiješ v takovým omylu Bobši, v takovým omylu... Je potřeba si to vyzkoušet, já s tím měl seriózní problémy, protože to bylo úplně jinak, než jsem to kdy dělal. Kdo to kdy slyšel nadechovat v aktivní fázi !?! WTF... Tenkrát jsem taky pochopil, že tenze není síla. Tenze je tenze. A moc tenze nejen nevygeneruje víc síly, ale způsobí zdravotní problémy. Za pár let jsem se v podstatě stejně učil dýchat na instruktorském kurzu Iyengar yógy. Nedávno jsem se bavil s kamarádem, že úplně stejně se dýchá v ruském bojovém umění Systema - jemně, přirozeně, potichu. Jak v józe, tak v Systema platí, že dech \"vede\" pohyb. Tj. nejdřív se stane dýchání a na jeho základě (to, jak to v těle pracuje) se člověk pohne. Ne naopak. To samé nás učil Valery. Kdo viděl Federenka nebo Denisova zvedat těžké kettlebelly - ono to skoro vypadá jako Systema. Kettlebell má 70 kilo nebo kolik, ale mávají s tím, jak když je ta koule z polystyrenu a vypadá to celkem ladně, elegantně, pružně (cítíte spojení s tím, jak vysvětluji pohyb na svých seminářích ?). A jejich objasnění toho, jak se dělá snatch, clean, jerk nebo swing, kde a jak se generuje síla bylo velmi, velmi odlišné od znalostí, podle kterých jsem se řídil dříve. Na obrázku dole je Ksenia Dedukhina, světová šampiónka v kettlebell sportu. Kettlebell snatch, 24 kg, myslím celkem 189 opakování . Připomněl bych pravidla - s jednou výměnou rukou... Takže ješte jednou zopakuji - dejme tomu snatch 99 opakování pravá ruka, výměna, 90 opakování levá ruka. Konec setu. Časový limit je 10 minut. Obrovský, obrovský výkon. Osobně neznám moc lidí, kteří to dokážou. Myslíte že Ksenia nemá sílu ? Tak proto Proto když se mě teď někdo při \"ještěrce\" nebo při stojce ptá, jak má dýchat tak mu odpovím :\"Tak, aby jsi se neudusil.\". Mohu mu ukázat více způsobů, hodně cest. Protože na jeden kopec vede hodně cest a vaše cesta bude diktovat to, jak budete dýchat. Ona to zas taková věda není. Pohyb není věda. Poslouchejte svoje tělo a ono si poradí samo. Je to kůň, kterému příliš často dáváme otěže nebo klapky na oči a někdo mu radí, jak má jet. Ale ten kůň to už ví, ví to někde hluboko uvnitř mnohem lépe. Jenom mu povolte uzdu a sundejte mu tu pásku z očí. A pojedete s větrem o závod. "},{"title":"Nové termíny seminářů","url":"/blog/nove-terminy-seminaru/","date":"2014-06-25 00:00:00 +0200","categories":[],"body":"17.srpna 2014 se v CrossFit Commited uskuteční seminář Stoj na rukou I a Pohyb I. Semináře jsou určeny pro začátečníky, nicméně to neznamená, že to bude jednoduché... Oba semináře se rychle plní, rezervujte si svoje místo zaplacením zálohy, potřebné informace jsou tady . Facebook event Pohyb I . Facebook event Stoj na rukou I . "},{"title":"Posvátná kráva","url":"/blog/posvatna-krava/","date":"2014-06-26 00:00:00 +0200","categories":[],"body":"Jsme asymetrické bytosti. Levá polovina naší tváře je jiná než pravá. Téměř všechny naše orgány jsou uloženy asymetricky. Rozdělujeme se na praváky a leváky. Náše zkušenosti, preference, historie zranění, sport - náš život - to všechno asymetrii jenom prohlubuje. \"Jsme asymetrické bytosti.\" Jsem trochu nakřivo... Je mi teď něco přes 40 let a většinu svého života jsem seděl před počítačem. Pravá ruka na myši, levá na klávesnici. Strávil jsem stovky hodin za volantem auta - levá ruka na volantu, pravá ruka na řadící páce. Jsem pravák. Telefon si někdy držím u hlavy ramenem. Jako malý, 7-letý džudista jsem měl naštíplý obratel. Měl jsem natržené vazy v pravém koleni, zlomené prsty na pravé noze, pravá klíční kost to po autohavárii taky jednou nedala a byl jsem skoro dva měsíce v korzetu. Abych to vrátil všechno zpět, musel bych stovky hodin řídit auto v Anglii a další tisíce hodin mít počítačovou myš nalevo. Naučit se psát levou rukou a popsat mnoho stran školních sešitů. Polámat si levou stranu těla. Jistě uznáte, že to není úplně reálné. Suma sumárum jsem, ač to tak nevypadá, dost nakřivo. A dost a dost času jsem cvičil tak, že jsem se snažil mít perfektní formu - super úhly, přesně podle učebnice. V posilovně kam jsem chodil dělat deadlifty, nadhozy, dřepy a tak jsem byl za \"technika\". Protože to vypadalo super. Ale super to úplně nebylo. Často mě to různě bolelo, ale měl jsem super techniku, která mě měla ochránit ne ? Každý mě chválil a váha stoupala, síla taky, snad ono si to nějak \"sedne\". Velká chyba (další po životě v korzetu ), nesedlo. Nezničitelný Adam Pochopil jsem to o dost později, když jsem poznal chlapíka jménem Adam T. Glass , který mě naučil o síle a pohybu hrozně, hrozně moc. Je to jeden z nejsilnějších a nejschopnějších lidí co znám, je jak chameleon, schopný svojí sílu směrovat do nejrůznejších směrů, pozic a tvaru. A ten dlouho, dlouho mluvil o nutnosti cvičit asymetricky, střídat a měnit pozice rukou a nohou, zvedat nevyvážené váhy apod. Protože právě to mu dalo tu super sílu kterou má, ale hlavně ho to uzdravilo z mnoha zranění a bolestí. Movement Ta metoda se jmenuje Movement a od té doby v podstatě necvičím jinak (o Movementu a Biofeedbacku budu psát jindy, teď zpět - asymetrie ). Původně voják americké armády, Adam byl jeden z prvních lidí, co byli RKC u Pavla Tsatsoulina, později se začal specializovat na různé pozvedy vah ze země, sílu stisku, trhal karty, ohýbal podkovy, deadlifty atp. V poslední době shodil asi tak 20 kilo, cvičí hodně bodyweight věci a jde mu to neskutečně. Sílu má čím dál tím větší. Chameleon. Člověk, který Movement vymyslel se jmenuje Frankie Fares a praktikuje BJJ a právě díky \"asymetrii\" (a poslouchání vlastního těla) se dostal z brutálních zdravotních problémů. Movement a celá filozofie kolem něj se dá praktikovat na všechno - od pohybu, jógy, hraní na kytaru a učení jazyků. Funguje to náramně, ale musíte zapomenout většinu věcí, co jste se zatím naučili, protože všechno je jinak... David Dellanave A díky oběma výše zmíněným jsem později poznal Davida Dellanave. Ten vlastní Movement Mineapolis , tělocvičnu kde se zvedají závaží, činky, kettlebelly, kovadliny, Thomas Inch jednoručka (kolik znáte lidí, co THD zvednou, nadhodí nebo presnou ?), cvičí yóga - prostě všechno co ho baví, dává smysl. Pohyb... David je velice silný chlapík, je to držitel světového rekordu v Jefferson deadliftu - 605 liber, tj. 274.42 kilo. Ten rekord je k vidění tady . Jednou taky vyhrál TSC - Tactical Strength Challenge. Jefferson Deadlift Jeffereson deadlift je silně asymetrický zdvih - jste nad činkou široce rozkročení, jedna noha je před osou, druhá za ní. A přesto nebo právě proto tento zdvih David (a nejen on) doporučuje většině populace s bolestí zad. Hlavní důvod a pozor, teď to přijde - asymetrický trénink (v případě asymetrického těla) vede k symetrii. Symetrický trénink (v případě asymetrického těla) vede k asymetrii. Pokud si to přiznáme, pochopíme, že naše tělo je asymetrické, tak ho asymetrií vracíme do normálu. Symetrické cvičení bude naopak prohlubovat asymetrii nebo současný stav nijak nezmění. \"Asymetrický trénink vede k symetrii. Symetrický trénink vede k asymetrii.\" Jak vyléčit skoliózu ? David má klienta, který k němu chodí cvičit. Klient měl bolesti zad, nicméně David mu vysvětlil, jak a co má dělat, že je nutné poslouchat vlastní tělo a modifikovat vlastní program (Movement a Biofeedback). A hošík velice rychle zakotvil u Jeffereson deadliftu. Dělal ho cca. 8 měsíců. Jenom na jednu stranu (!!!) , protože tak mu jeho tělo říkalo, že to má dělat a on poslouchal. On měl totiž chlapík skoliózu jako blázen. A teď se podívejte na výsledek. Musím říct, že když jsem to viděl poprvé (originální článek je tady ), tak mi doslova padla čelist. To zakřivení je víceméně pryč. No není to super :) ? S Davidem jsem si hned psal, protože tohle je... síla. Vezměte si, kolik se dělá různých zdravotních cvičení, korekčních pomůcek co máme atd. A tady ? Deadlift a hotovo. Asymetrický. Dává to super smysl ne ? To jednostranné zatížení páteř pomalu narovnalo. Co kdyby cvičil symetricky ? Dokážete si představit, co by se stalo, kdyby ten člověk cvičil konvenční deadlift ? Nic. Resp. možná to bylo ještě horší, vypadal by stejně. A pokud přijmeme premisu toho, že jsme všichni nějak pokřivení a asymetričtí (a to jsme), potom ideální, učebnicová technika je právě to - ideální a učebnicová. Je to posvátná kráva, kterou se každý druhý zaklíná a vyučuje. Ale není to úplně pro lidi, protože ti nejsou dokonalí. A já vím, že je potřeba někde začít...ale naučte se poslouchat sami sebe, udělá vám to fakt dobře. A sport to jenom zhoršuje Pokud hrajete golf, tenis, stojní tenis, volleybal, hokej, házíte kouli na kuželky - stáváte se víc a víc asymetričtí. A velká část vášeho tréninku by vás měla vracet do symetrie. A toho, jak už doufám chápete, nedosáhnete symetrickým postavením chodidel, těla, ramen atp. Právě naopak. Jak tedy vypadá asymetrický trénink ? Prostě nestojíte rovně. Nemáte chodidla přesně na určitou šíři ani do určitého úhlu. Jednu nohu natočíte trochu do stranu, dáte jí maličko dopředu. Činku rukama nedržíte rovně, ale jedna ruka je např. víc na straně. Hlava se kouká trochu nahoru a do strany. A celé se to řídí tím, jak se cítíte, tak jak vám říká vaše tělo. Je to vaše tělo. Vezměte si třeba samotnou chůzi - svět teď objevuje bosonohý běh. Nicméně on takový bosý běh po rovině a po asfaltu není úplně košer. Vaše noha je stavěná, vaše noha vyžaduje chodit, běhat a sprintovat. Potřebuje chodit po rovině, po šikmých plochách, v písku a bahně, skákat z kamene na kámen, brodit se v potoce a bořit se do měkké trávy. Každý krok je maličko jiný díky kamínkům, hrbolům, drnům a kořenům stromů. Jinými slovy - je to velice asymetrická (z hlediska zatížení) záležitost. A tak to má být. Jednak nedojde k opotřebení, jednak bude vaše noha nadšená, bude si pobrukovat a vzkvétat. Jedna noha vpřed, jedna noha vzad Můj vlastní trénink se dneska mohutně opírá o Movement a Biofeedback. Modifikuju si podle sebe všechno - od dřepu, přes deadlift až k mému nácviku human flag, front lever a stoji na rukou. Mám jedno chodidlo vepředu, jedno trochu natočené, jednu ruku víc vpravo, hlavu nakloněnou na jednu stranu, ruce trochu jinak atp. Jsem nejsilnější na světě ? Ani zdaleka, jsem dost slabý tvor, ale rozdíl je ten, že mě už nic po anebo při cvičení nebolí. A je to čím dál tím lepší. Poznámka Všechny obrázky plus příběh se skoliózou jsou zde publikovány se svolením autora, Davida Dellanave . Požádal jsem ho o svolení článek napsat a jeho obrázky použít. Protože mi to přišlo velmi důležité, tohle musí vědět víc lidí. "},{"title":"Optimální strava","url":"/blog/optimalni-strava/","date":"2014-07-03 00:00:00 +0200","categories":[],"body":"Pokud nežijete někde v jeskyni, tak do vás neustále narážejí zprávy o tom, co máte jíst, kolik lžiček a čeho je nutné sníst každý den. Co naopak nejíst. Co jíst ráno, co večer. Jak je zdravé hladovět. Jak je důležité jíst pravidelně. Že je fajn vynechat snídani. Je to chaos. Nechci ale psát o tom, co jím k snídani a co je dobře. Ono je možná \"dobře\" úplně něco jiného. Dieta sem, dieta tam Předem bych chtěl sdělit, že tohle je VELICE kontraverzní téma. Psát něco o jídle - to je velké otevírání pandořiny skřínky. Lidé jsou velice citliví na to, když jim někdo vysvětluje, že to či ono není úplně ideální (chleba, mléko, brambory, polystyren...) a oni to přitom už jedí posledních 40 let a je to v pohodě a jsou strašně zdraví. I v tomhle odvětví je dost posvátných kraviček ... Tak jdeme na to. Zkusil jsem asi všechno - byl jsem dva roky vegetarián, což jsem asi nedělal dobře, ale v té době mi to spíš ubližovalo. Když bylo moje náboženství CrossFit, tak jsem dodržoval Zone, pak jsem dlouhou dobu \"jel\" v Paleo. Jedl jsem hodně maso. Jedl jsem hodně karbohydrátů, hodně tuků málo tuků. Prostě jsem zkoušel snad všechno, moje znalosti nejsou jenom vyčtené a teoretické. Zároveň jsem byl vždycky dost aktivní a pozoroval se, vím co se mnou ten který režim dělal. Dneska tak plus mínus dlabu všechno, snažím se poslouchat sám sebe, svoje tělo a svoje potřeby. A když jsem v Itálii, tak jím těstoviny a zmrzlinu, protože to tam dělají úžasně a byla by chyba to neochutnat (podle mého). Zdravá strava ? Jak pro koho Když hodně zvedám železo, mám chuť na maso a jím ho dost. Po týdnu yógy na Sri Lance jsem maso nemohl ani vidět. Když jsem hodně boxoval, vypadalo to zase jinak. Strava by určitě měla odrážet aktivitu člověka, ať už fyzickou nebo mentální. Pokud někdo těžce manuálně pracuje, mlátí celý den krumpáčem do asfaltu, tak po něm nemůžete chtít, aby jedl hlávku salátu a rajče. Nebo můžete, ale asi to dlouho nevydrží. Na druhou stranu, pokud někdo sedí celý den u počítače, tak je možná salát a rajče OK. Stejně jako cvičení a tréning, tak i jídlo je podle mého individiální záležitost a neexistují univezální řešení a návody. Každý je jiný. Jaké to bylo v Zóně Když jsem crossfitoval a zonoval (Zone diet), tak jsem měl 4% BF (tělesný tuk) a přitom výkon jak závodní kůň. Ale nebyl jsem moc člověk, se kterým se dá jít pokecat na pivo (pivo jsem nepil). Byl jsem dost vynervovaný tím co jíst a pokud někam pojedeme na výlet, co si s sebou vzít do baťůžku, abych měl optimální příjem. Odpočítával jsem si olivy a odřezával kuře, abych ho měl akorát. Fungovalo to super, ale byla to super pakárna. O Zone a vlivu na můj výkon v CrossFitu jsem psal závěrečnou práci , když jsem dělal trenérský kurz. Rozhodně to mělo výsledky a to velké, pro mě totálně neočekávané. Celá moje dieta tenkrát skončila tím, že jsem seřval svojí ženu, že mi ukradla dvě mandle z mojí pečlivě odpočitané hromádky. Pokud si skutečně měříte a vážíte všechno co konzumujete, má to určitě výsledek. A ten má ale dvě strany, možná to byla optimální strava, ale já sám jsem v optimálním stavu rozhodně nebyl. Dneska sice nemám na briše vidět žíly, na druhou stranu jsem víc v pohodě. Hladovky Hodně jsem experimentoval i s \"intermittent fasting\", krátkodobou hladovkou. Pro zdraví doporučuju, pro výkon - někdy jsem měl lepší výsledky, když jsem třeba 24 nejedl nic (tak jako mimochodem - to samé funguje pokud občas málo spíte, takže to doporučení na konstantních 8 hodin spánku je dost mimo). Hladovky dělám doteď, občas, ale nic pravidelného, náhodně. Hlad provázel lidstvo po celý jeho vývoj a pokud nedokážete pár hodin (nebo den, dva) nic nejíst, tak se nad sebou vážně zamyslete. Řecký býk V Řecku na kettlebell lifting kurzu byl jeden místní kluk (bohužel jsem zapomněl jeho jméno) a byl neskutečný - silný jak býk, úžasná silová vytrvalost, atlet jak blázen. Vtipné bylo, když se ho američani ptali, co jí, jaké uživá doplňky, připravili si tužtičku a poslouchali. Chvilku na ně koukal a pak odpověděl, že někdy nejí nic, protože na to nemá peníze (něco jako doplňky asi ani neznal). K obědu jsem měli vždycky nějakou zeleninu, hranolky a skopový gyros. Můžu vás ujistit, že ten řecký borec nenechal ani jednu hranolku. Nenechal na talíři vůbec nic. Co je optimální ? Dneska mám na jídlo \"trochu\" jiný názor. Můžete jíst \"optimálně\", maso a vejce a zeleninu a ořechy a avokáda a ovoce (to je moje šablona, které se držím více méně teď). Ale žijeme trochu v bublině - jíme tak, protože tak jíst můžeme, většina z nás si jídlo kupuje a nepěstuje, maso si neloví a tak. Stejně tak pokud jste vegetarián a baštíte v prosinci rajčata, salát (nebo mango), protože ho můžete někde koupit. Je to čistě \"protože můžeme\", oportunistická věc. V Čechách v zimě rajčata ani mango nerostou. Sám jsem poznal, jak je možné tělo vybalancovat. Pokud se skutečně znáte a jíte dobře, budete fungovat jak dobře namazaný stroj, perfektní funkce. A pak si vezmete chleba nebo pizzu nebo se přecpete špaget a bude vám víceméně blbě a druhý den v tělocvičně budete totálně nanic. Protože jste na něco navyklí. Víte, co je optimální strava ? Cokoliv. Mělo by to totiž být naopak - ne jíst vybranou stravu a být v pohodě. Známka ideálního zdraví je podle mého to, že sníte cokoliv a budete super fungovat. Nechci nikoho nabádat, aby se začal stravoval v Burger Kingu a zajídal to mufinama a tak trénoval na katastrofální scénář. Nemusíte být ve speciálních jednotkách ani voják nasazený v Iráku, aby jste tohle docenili. Pak můžete cestovat, odjet na služení cestu, jíst na návštevě nebo, pokud se ocitnete někde v mezní situaci, tak zvládnete fungovat na konzervách. Jogín a lukostřelec Určitě znáte :\"Jsi to co jíš\". To není správně. Prashanti de Jager, ayurvédský odborník, jogín a lukostřelec na jednom kurzu prohlásil větu, na kterou si vždycky vzpomenu, když o něčem podobném mluvím :\"Člověk není to co jí. Člověk je to, co dokáže strávit.\" Což je obrovský, obrovský rozdíl. Trávicí systém, trávení je extrémně důležitá věc. Můžete jíst vybrané jídlo a konzumovat spousty drahých doplňků, ale pokud je vaše Agní - oheň, co to má všechno dobře zpracovat a vstřebat, poškozený, tak z toho prostě nebudete mít užitek. Pokud na druhou ustranu dokážete \"sešrotovat\" cokoliv, zpracovat všechno a ze všeho vytáhnout maximum - potom můžete jíst rezavé hřebíky a pořád to bude OK. \"Člověk není to co jí. Člověk je to, co dokáže strávit.\" Možná znáte podobné typy - jedí jednu chlebovou placku, zapijí to Colou a pak celý den na pláži mastí Capoeiru, má záporný tělesný tuk a energie na rozdávání. A druhý typ se snaží držet dietky, dodržovat režim, správně spí - a nic. Potom je možná dobré hledat problém trochu jinde (a může jich být dost) a na různých místech. K dobrému zdraví se možna dobereme pomocí kvalitního jídla, pravidelného spánku atp. A pak můžete sníst cokoliv a budete dobře fungovat. Ale možná taky ne. Jak nás učí Nassim Taleb - přílišná optimalizace živému organizmu škodí (jeho knihy vřele doporučuju, rozsvítí se vám...A věřím, že si je dokážete najít na Amazonu sami :). A to platí i pro trénink nebo ve stravování. Občasná, možná náhodná chyba, je pro systém velice prospěšná. Pokud bych měl článek shrnout - ideální je, když dokážete optimálně fungovat na jakékoliv stravě. To je známka dobrého zdraví. "},{"title":"Jak se (ne)stát Gumídkem","url":"/blog/stretching/","date":"2014-07-13 00:00:00 +0200","categories":[],"body":"'Natahovat se nebo se nenatahovat ? Toť otázka.' I tak by se mohl ptát novodobý zmatený atlet. Stejně jako v případě jídla, tak i u stretchingu platí, že člověk neví, co má dělat a z každé strany slyší něco jiného. A platí, stejně jako v jinde - 90% těch informací je na nic. Rád bych upozornil na to, že z vlastní zkušenosti celkem vím, o čem mluvím (což ostatně platí pro celý tenhle web...). Prošel jsem období extrémního uvolnění a každodenního stretchování a následně několit let, kdyz jsem neudělal nic, o čem by se dalo říct, že je to stretching. V obou případech jsem poslouchal někoho, kdo tvrdil že stretching je strašně důležitý nebo naopak je to úplně zbytečná věc a já tomu uvěřil. Obojí byla chyba. Moje zkušenosti Jak uvidíte níže na obrázcích, nedá se říci, źe jsem nějak zatuhlá bytost. Od přírody ale nijak pružný nejsem, stretchovat jsem nicméně začal někdy v šesti letech na karate (Suzukiho systém z jedné super slovenské knihy) a následně zblblý filmy s Jean Claude van Damme to pokračovalo dál a dál. Totálně mylně jsem usoudil, že abych byl dobrý bojovník, musím udělat rozštěp mezi židlemi (dneska bych asi volil Volva :). Takže jsem se k tomu postupně dopracoval (to mi bylo cca. 16). K nejlepšímu bojovníkovi mi to nějak moc nepomohlo (vůbec, dokonce bych argumentoval, že mi to ublížilo), ale dokázal jsem celkem dost dobře kopat a velice dobře jsem se uvolnil. A díky svojí pružnosti jsem si dokázal přivodit i různá zajímavá zranění. Můj rozsah totiž nebyl moc pod kotrolou. Co je vlastně stretching ? Co to vlastně znamená dělat stretching ? Najdeme 183432 různých definic, postupů a návodů, principů a pozic, které \"musíme\" dělat. Pokud ale zrovna nezávodíte v tom, jak dostat nohu za hlavu, budete se asi protahovat za jinými účely. Nicméně definici bych maximálně zjednodušil - zlepšit pohyblivost vašeho těla. Jestli chcete delší sval (to asi ne...) nebo větší kloubní rozsah (možná) nebo tělo bez bolesti (určitě), je potřeba se nějak protahovat. Stačí jenom cvičit ? Pokud děláte dřep , je to stretching nebo ne ? Co třeba \"bojovník I\" v józe, je to stretching ? Ano, obojí ano. Tělo se určitě nějak protahuje. Stačí to ? Mít třeba dva tři \"zázračné\" cviky na všechno ? No, to záleží na tom, co člověk chce, že ano. Podle mého názoru nestačí. Tělo je příliš komplikované a složité a pokud se chcete dobře pohybovat (plus mít celou řadu dalších bonusů), budete potřebovat víc. Mnohem víc (samozřejmě v závislosti na současné situaci vašeho těla). Vezměte si třeba olympijské vzpírání - obrovská výbušnost, super síla, masivní nároky na pružné a mobilní tělo. Stačí tedy jenom vzpírat ? Podle mých zkušeností ne (ale já jsem zase houby vzpěrač...). Nicméně pokud stretchuje Klokov , měli by jste asi i vy. Můžete se určitě protahovat s činkou, já to taky někdy dělám, ale dělám i hodně dalších věcí. Jak moc je moc Pokud konkrétní rozsah pohybu neovládate silou, nejste schopni s kontrolou třeba \"zahučet\" do provazu a na nohou (bez pomoci rukou) se (na)zvednout zpět, tak jste za hranicí. Tělo je schopné povolit dál (s pomocí externí síly nebo gravitace), než samo ovládá. Což není dobře. Jste ohební (rozsah), ale nejste mobilní (rozsah s kontrolou). Ani náhodou neplatí, že víc je lépe. Záleží jak jste ohební, jakým stylem. Já jsem dokázal dát na zem dlaně (a mnohem víc...) skoro vždy, ale ani náhodou mi to nezaručovalo, že mě nebolely záda. Často právě naopak. Když mi někdo řekne, že chce být ohebnější, tak opatrně co si přejete - možná budete, ale třeba to bude pro vaše tělo mnohem horší, než teď. Pasivita není na místě Je možná na místě si trochu ujasnit terminologii - mluví se o flexibitě, pružnosti, ohebnosti, mobilitě, uvolnění. Bez ohledu na definice můžete mít schopnost se bez větší námahy dostat do rozštepu na zemi a sednout si. Nebo dokážete mrsknout nohou a kopnout s ní někam nahoru. A teď - dokážete se v tom rozštěpu udržet třeba centimetr nad zemí ? Nebo se zvednout o pár centimetrů nad zem a bez rukou ? Jenom silou, jak se vzepřete nohama o zem ? Nebo u toho kopu - dokážete kopnout pomalu a zastavit nohu v té nejzažší pozici ? Jestli je odpověď ne, pak máte možná ohebnost, schopnost protáhnout sval, to je fajn. Ale nedokážete to kontrolovat, nemáte v těch nejzažších pozicích kontrolu, sílu. A to vám, dříve nebo později, nějak ublíží. Blahoslavení tuzí Můžu vám s klidným svědomím sdělit, že pasivní ohebnost, rozsah bez kontroly nebo síly, je horší, než žádný rozsah. Blahoslavní tuzí. Pokud vám tělo umožní pohyb do rozsahu, kde mají svaly, šlachy nebo vazy držet a přenášet sílu, pak může dojít, a často dojde, ke zranění. Já jsem nebyl vyjímkou, měl jsem dost a dost problému. V průběhu let jsem se o těle naučil dost, abych se z toho zase dostal, ale trvalo mi to dost dlouho. Představte si, že se předkloníte za účelem se protáhnout, chcete se dotknout špiček nohou. Gravitace vám pomůže, vy se hezky uvolníte, dotek špiček a...a...a pak nic, protože se nedokážete narovnat zpátky. Nedokážete se zvednout, protože nemáte sílu ten rozsah kontrolovat a umíte to jenom \"dolů\", ale nahoru vás zvedá jeřáb. Absurdní představa ne ? Ale většina lidí se přesně takhle protahuje - pasivně. A za cílem dotknout se špiček, dostat se do lotosu, udělat provaz nebo co já vím všechno, dělají svému tělu strašlivé věci. To ale přece není cíl, ne ? To je cesta k něčemu, ne cíl. Právě dobrá kontrola pohybu v mezních pozicích - tam je síla a prevence před zraněním. Pasivní protažení ? Tam ne. Recept na katastrofu Nikdy, nikdy, nikdy nesmíte jenom pasivně viset ve svých tkáních. To je recept na katastrofu. Tělo musí být aktivní. I v protahování. Stejně tak potřebujete aktivní mysl. Pokud se protahujete u televize, dříve nebo později začnete vnímat film a ne svoje pocity a pak je něco špatně. Dobrý pohyb je \"teď a tady\", plně přítomní a pozorní, ať se jedná o běh, vzpírání nebo lezení po stěně. Nikdy, nikdy, nikdy nesmíte jenom pasivně viset ve svých tkáních. Proč vlastně ? Další otázkou je, proč to vlastně dělat - a je spousta, spousta odpovědí. Já se dneska v podstatě protahuji v podstatě pořád - každý můj tréning pracuji na zápěstí, ramenou, bocích, páteři, kotnících, kolenou... Moje tělo se otevírá víc a víc a umožňuje mi o trochu víc. Lepší pohyb, větší svobodu v pohybu, větší možnosti. A to je důvod proč by měl každý pracovat na mobilitě - větší svoboda a možnosti pohybu. Moje důvody ? Zdraví, kompenzace mého sedavého stylu života, práce na disbalancích, posun v tom, co dělám, robusnost a prevence proti zranění. Dneska se ale protahuji o dost jinak než dřív - je to víceméně všechno silový stretching (já tím vlastně posiluju). I když mě vzbudíte o půlnoci, tak mám neustále cca. 80%-90% rozsahu. A ten se pořád zvětšuje. Wushu stretch Před dlouhou dobou jsme se s kamarádem z Hong-Kongu \"hecli\", kdo dá dřív špicku napnuté nohy pod bradu. Zatím tam nejsme ani jeden, ale oba už máme špičku na čele. Odhadoval jsem to na 3-4 měsíce práce, nicméně zabralo nám to oběma přes 9 měsíců. Já byl první, ale asi o 14 dní, byla to pro nás oba dost fuška. A o tom, jak jsem to udělal a co mě to naučilo napíšu přístě. "},{"title":"Wushu Stretch","url":"/blog/wushu-stretch/","date":"2014-07-21 00:00:00 +0200","categories":[],"body":"Jste ohební ? Nebo chcete být ohební ? Chcete flexibilitu ? Tenhle článek popisuje, jak moc se dá ve strečinku pokročit za pár měsíců. Malá sázka o velký rozsah Jak jsem psal tady , před pár měsíci jsem se vsadil s kamarádem z Hong-Kongu, kdo si dříve dá špičku pod bradu. Zatím tam nejsme ani jeden, ale už máme oba špičku napnuté nohy na čele. Když jsem se o tom dohadovali, tak jsem tipoval 3-4 měsíce práce. Trvalo to 9 měsíců... Nebylo to každý den, někdy jsem měl dlouhou pauzu, takže to možná (určitě...) jde rychleji. Nicméně čím víc se znám a a poslouchám, tím jsem někdy prostě věděl, že si musím dát pauzu a odpočívat. Tohle byl víceméně takový vedlejší projekt, ten hlavní je pořád stojka. Je dobré mít pár cílů, hlavních i vedlejších a přepínat mezi nimi. Co je to ten Wushu stretch ? Ten název pochází z Číny, je to příběh o mistrovi bojových umění, který si na dvorku procvičoval svoje dovednosti a chlapci, který ho viděl a následně oslovil. Chtěl se také naučit bojovat a mistr mu řekl, že pokud za 45 dní (myslím...) dá špičku svojí napnuté nohy pod bradu, tak ho vezme a bude ho učit. I chlapec nelenil, rozcvičil se řádně a mistrovu podmínku splnil. Moji bojoví kamarádi možná v komentářích doplní, jak to vlastně bylo (jména, letopočet, lokalitu atp.), ale tak hrubou představu máme :o) Ja bych se teda nenaučil nic, 9 měsíců je o maličko víc, ale zase jsem mlád 40 let, ne 12 nebo kolik byl ten hošík. Co mi to přineslo ? velkou, i pro mě až nereálnou mobilitu. můj dřep s činkou na zádech se rapidně změnil. Úplně bez problému ATG dřep (a to jsem vždycky dřepoval OK, ale teď je to úplně jinde) obrovský pokrok v mobilitě kotníků ač rozsah pro tenhle stretch najdete hlavně v zadní části nohou, i záda se protáhnou a uvolní uvědomil jsem si (znovu), jak je potřebná flexe páteře, nejen extenze kterou dělám v různých typech mostů to co dřív bylo obtížné, je teď směšně jednoduché to co dřív bylo nemožné, je teď obtížné celkově je můj rozsah velice, velice dobrý i o půlnoci a bez rozcvičení mnohem větší svoboda pohybu než jsem měl. Dokážu se teď hýbat mnohem mnohem lépe (v extrémních pozicích) trpělivost, trpělivost, trpělivost... pokud bych fakt neměl cíl a sázku s Andresem, tak bych to možná nedal jak to tak bývá, naučil jsem se o svém těle a postupu dost a dost normálně je flexibilita a uvolnění z VELKÉ části mentální hra, když vám to vysvětlím, tak dokážete části těla uvolnit a povolit celkem rychle, ale tohle bylo za hranici překážky jsou od toho, aby vás otestovali, jak moc tu danou věc/dovednost/znalost chcete Udělal bych to znovu ? Pokaždé, když se mi něco zadaří, něco se naučím, tak se ptám sám sebe, jestli to za to stálo. Jestli bych to udělal znovu. Wushu stretch ? Na 100 %. Benefity jsou mnohem, mnohem větší než jenom hodně hluboký předklon. Jak na to ? Neexistuje jeden postup a jedna technika (resp. můžete to zkusit, ale nevím nevím...). V mém případě to byla kombinace - pulzy, silový strečing, dlouhých aktivních výdrží, soustředění se na různé části celého řetězce a jejich izolace a protažení... Tělo není stabilní, neustále se mění (viz. list ) a tomu by měl odpovídat i postup. Pár dnů to, pár dnů ono, ale postupně se hrabošit potřebným směrem. A mít trpělivost :o) Postupné zlepšení Pokud se vydáte na podobnou cestu, nečekejte cíl za měsíc. Ani za dva. Každá obtížná věc něco trvá a tohle je obtížná věc. Kdyby to bylo jednoduché, tak to umí každý a stojí se na to fronty. 21.srpna 2012 Tady jsem se o tomhle protažení poprvé doslech a zkusil, jak na tom jsem. Víceméně jsem to instantně zamítnul jako totálně nereálné a nepotřebné. Chyba. Můžete vidět, že moje flexibilita nic moc velkého. Hohoho.... 23.října 2013 Na základě tohoto obrázku jsme se s Andresem vsadili. Nemám bohužel fotku, jak jsem na tom ten den byl, ale tak nějak to začalo. Řekl bych, neskromně, že dost naprůměrná mobilita - zkuste dát loket na špičku protilehlé nohy. Jak to šlo ? 23.února 2014 Velké zlepšení, už nějakou dobu na tom pracuju. Začal jsem experimentovat s různými technikami, pochopil jsem, že musím hodně uvolnit i kotník. Stejně tak pomohlo střídání výšky nohy - jednou dole, jednou nahoře, jednou uprostřed. Časem člověk začne cítit jednotlivé svaly, kde přesně jsou pevné a kde je potřeba je rozpustit. 6. dubna 2014 Tady někdy jsem začal vidět světlo na konci tunelu. Jednou jsem se i dotknul palcem hlavy, ale nedokázal jsem to zopakovat, takže to nepočítam. Dalších pár týdnů jsem se neposunul ani o píď a bylo to spíš horší. často mám takovéhle rekordy - něco se povede a pak mi to nejde ani za boha. A pak se to objeví znovu a znovu a je to častější. A pak je to najednou nové \"normální\". 29.června 2014 A hurá, tady se z toho stalo \"normální\". Podařilo se mi to tři dny za sebou, takže jsem usoudil, že je čas na fotku. Jak vidíte na výrazu v obličeji, nebyl to ten nejpříjemnější okamžik v mém životě, ale dneska je to zase o kousek lepší. Andres to dal taky, asi 14 dní po mně. Kam dál ? Tak určitě noha pod bradu... Ale jde to ještě dál, koukněte se na Summer O'Black, takto velice pilné studentky ze stáje Ido Portala. Ten dřep s nohou za nohou už dám, ale tu nohu mám zatím od hlavy dost daleko. Tady je dost dalších příkladů, kam až se dá s mobilitou jít. Dost dovedností mi ještě chybí, ale to se poddá, nepracuju jenom na mobilitě. Časem. Trpělivost přináší dobrou mobilitu :o) "},{"title":"Defenzivní síla","url":"/blog/defenzivni-sila/","date":"2014-07-23 00:00:00 +0200","categories":[],"body":"Jestli trénujete jak generovat sílu, jak ji vytvořit a být silnější, je to jedna strana mince - ofenzivní síla. Pro život se nicméně musíte naučit, jak přijímat sílu, jak ji vstřebat. To je defenzivní síla. Ofenzíva Kupte si \"průměrnou\" (v uvozovkách, protože kdo chce být průměrný, že ano) knihu o posilování nebo si přečtěte jeden z miliardy článku na Internetu a naučíte se (možná...), jak zesílit. Ocitnete se ve smršti dřepů, kliků, nadhozů, deadliftů, presů a shybů, veslování a přítahů, dipů a já nevím čeho všeho ještě. A tohle všechno je o generování síly. O tom jak běžet rychle, jak startovat lépe, jak skočit dál, jak zvednout víc. A to je fajn. Síla je hodně fajn. Nicméně v životě, na hřišti nebo v ringu nejste sami. Působí na vás další síly, často víc sil najednou. Nejrychlejší běžci navyklí na atletický ovál si v rugby moc nezaběhají, protože to je a/ velice nelineární běh b/ pokud nebudou uhýbat, tak je velice rychle někdo sejme. A teď je otázka, co se stane při tom nárazu. Defenzíva Ten náraz způsobí změnu směru, vychýlení z pozice, špatný dopad, ne úplně ideální postavení končetin, úhel kloubů a vůbec. A pak musíte sílu vstřebat, pohltit. A to bych nazval defenzivní silou. V boxu nebo v bojových uměních si lze snadno představit (a každý to tam zažil) že člověk prostě špatně kopne nebo praští, ruka mu sjede a pohmoždí si zápěstí (jak tomu zabránit je tady , jeden z příkladů defenzivního tréninku) nebo prsty. Ying a yang Obě schopnosti práce se silou se dobře doplňují. Nicméně, neznám nějak moc lidí, co trénují defenzivní sílu. A pojďme si uvědomit, že se nejedná pouze o bojová umění, MMA, box apod. Vezměte si třeba tak \"jednoduchou\" věc, jako je běh - jak se pohybovat dopředu je jedna věc, jak ale dopadnout je věc druhá. Jinými slovy, jak absorbovat tu sílu, aby vám (v dlouhém horizontu) neublížila. Zranění se nestane ve správné pozici, kterou člověk dobře ovládá. Zranění se vyskytne, pokud se dostaneme za hranice toho, na co jsme zvyklí. Nebo mám kamarády, co hrají basketbal nebo volejbal - učí vás jak vyskočit vysoko, vysoko nahoru. Dost přípravy je právě na ten výskok, na vygenerování síly. A učil vás taky někdo někdy jak dopadnout ? Jak absorbovat ten náraz ? Jestli ano máte štěstí. Co třeba lyžaři ? Technika dobrý, naučíme se sjet z kopce, ale jak se vypořádat s tím, že se vám v boulích zkroutí kolena a ještě si do toho nadskočíte a pak dopadnete ? Zranění se nestane ve správné pozici, kterou člověk dobře ovládá. Zranění se vyskytne, pokud se dostaneme za hranice toho, na co jsme zvyklí. Do pozice, kterou nedokážeme kontrolovat a na kterou nejsme připraveni. A to se prostě stane, jenom otázka času. Celá tahle věc mě napadla, když jsem viděl tohle video. Jak je vidět, tak třeba v baletu se s podobným konceptem pracuje dost, ale balet neznám bohužel skoro vůbec. Zatim :) Neexistuje žádná špatná pozice, jenom pozice, na kterou nejsme připraveni. Ido Portal Jedna unce prevence A pokud si chcete pořádně \"hrát\", tak je dobré, ba nutné, mít odolné a robusní tělo. A to nejsou jenom svaly, ale hlavně pojivové tkáně - šlachy, vazy, klouby. Ve Wing Chun Kung Fu bylo ve formách, které jsme procvičovali, dost a dost drilů, o kterých jsem si myslel (a určitě ne sám), že jsou to bojové techniky. Můj dnešní názor je to, že to byla příprava na \"oh shit moment\". Na okamžik, kdy se něco nepovede, kdy vás někdo kopne do kolena, kdy se dostanete do špatné pozice, kdy ztratíte rovnováhu, kdy špatně došlápnete... Jenom jsem to tenkrát nechápal. Celý Wing Chun mi dneska ostatně připadá, jako návod, jak se hýbat a u toho bojovat :o). V Ido Portal Method se podobným praktikám věnuje dost a dost času. Část učím na seminářích \"Pohybu\" , hodně se tématu budeme věnovat na semináři \"Silná kolena\" . Kde jinde procvičovat \"špatnou\" pozici, než právě v klidu, pod kontrolou, v tréninku. Dobrá pozice neexistuje Je utopie se domnívat, že dokážete vždy udržet bio-mechanicky dobrou pozici. Sport, boj, banánová slupka nastražená na ulici - to je reálný život. A pak je celá řada případu, kdy se člověk do podobných pozic dostává dobrovolně. Podívejte se třeba na Barboru Špotákovou a tenhle vynikající snímek (dal bych kredit, ale nevím bohužel, kdo to fotil). Vidíte tam něco bio-mechanicky dobře ? Levé zápěstí možná :o) ? To je korektní pozice, co ? Podívejte se na volejbalisty a jejich smeč. Už zmiňované lyžaře. Zápas. Fotbal a úrazy kotníků a kolen. Nadhazovač v baseballu ? Vaše vlastní pozice, když uklouznete v zimě na chodníku ? Najedeme dost a dost případů a všude kolem sebe. Vítejte v realitě. "},{"title":"Ido Portal Internship, Berlin 2014","url":"/blog/ido-portal-internship/","date":"2014-08-06 00:00:00 +0200","categories":[],"body":"V červenci jsem se zúčastnil Ido Portal Internshipu. Znamená to, že člověk jede na týden s Ido Portalem někam makat a je tam poměr instruktorů 1:1. Je to velice intenzivní výuka a množství informací (záměrně) obrovské. Myslím, že mi bude trvat tak rok, dva, než to celé zpracuji. Třetí akce Internship byla moje třetí akce s Idem - první byla \"Movement-X\", druhá Movement Camp loni v Singapuru. Internship se konal v Berlíně, dopoledne jsme vždycky byly v gymnastické tělocvičně, odpoledne venku v parku. Bylo nás 7 žáků a 7 instruktorů, včetně Ida. Akce byla velice intenzivní, 7-8 hodin pohybu denně. To, co následuje, je kopie malých zpráv, které jsem každý den lupnul na Facebook . Omluvte proto \"reportážní\" povahu a jestli něco není jasné, napište mi dole komentář. Občas jsem něco doplnil, občas upravil, ale plus mínus je to ono. Ido Portal Internship, den I dopoledne vynikající mobilita a rozehřátí. Vzhledem k počasí (máme tu jak v Thajsku) ze mě za 5 minut kapalo jak z vodovodu mnoho variant nízkých pozic, namáhajících kolena a čéšku. Nevyhýbejte se tomuto stresu, je životně důležitý varianty dřepů \"...mobilitu, kterou člověk potřebuje, nezíská rolováním na válci...\" \"...jakmile se naučíte jeden vzorec pohybu, učte se další. Jinak z vás bude specialista. A to nechcete.\" kotrmelce, kotrmelce, kotrmelce - do svíčky, do stojky, ze stojky, s přeskokem, s doskokem, dopředu, dozadu. Moje slabá stránka, po 10 rychlých kotrmelcích jsem byl totálně mimo spoustu spoustu spoustu protahování, flexe páteře na žebřinách (naprosto nedoceněné nářadí...), extenze v mostech a varianty mostu zavěrečných 40 minut síla - jenom varianty shybu, příprava na shyb na jednu ruku, práce lopatek, síla natažené/ohnuté ruky, výdrže... prostě síla \"...mobilitu, kterou člověk potřebuje, nezíská rolováním na válci...\" Tak za první dopoledne jsem udělal víc silové práce, než za můj normální týden. A jsem slabý jako moucha, dělal jsem (většinou) nejsnažší varianty cviků. Poměr instruktorů na žáka 1:1. Takhle intenzivní výuku jsem ještě nezažil. Už teď mám celou řadu skvělých citátů, ale většinu nemůžu uveřejnit, aniž si bych si neznepřátelil polovinu Internetu. Spíš skoro celý... Ido Portal Internship, den II konec druhého dne jsem rozlámanej jak píšťalička celkem máme v sobě dneska 7:30 hodin pohybu odpoledne jsme probírali jednotlivé \"atomy\", pozice a části, které se víc s víc spojovali do jednoho plynulého celku hromady balančních pozic, pozic, co vyžadovaly \"luštění křížovky\", co a kde a jak ta noha... další pozice, kde se stresuje koleno, čéška, celá struktura kolena hromady tlaku ze země, zvedat se pořád na rukou z nízkých pozic, opírat se, přetáčet a tak - ještě že nemám vlasy, zítra bych se neučesal... Desítky kliků ve stojce, resp. varianty s něčím povoleným, ohnutým, ze země, z pozice kdy tělo leží na lokti... A proto je cvičíme, umožňují nám svobodu. Svobodu v pohybu. \"...zítra je třetí, kritický den. Ale myslel jsem na to a mám řešení. Budeme to kompletně ignorovat...\" - Idova hláška dne vidět na vlastní oči, jak někdo dělá salto vzad a druhý do něj záměrně strčí uprostřed otočky, byl zážitek. Člověk se musí naučit orientovat v prostoru... Jak pak Ido prohlásil :\"...Tohle tělo můžete vzít na hřiště, na MMA, do války. Je připravené a můžete se na něj spolehnout.\" výborné rozhovory o inteligenci pohybu, o specializaci, generalizaci moje otázka na krásu pohybu a kvalitu se změnila na 30 minut diskuze a ukázek, co je a není hezké a proč. Vynikající záležitost málem jsem musel ukazovat pas, nikdo mi nevěřil, že mi je 40. Dobré znamení je rozdíl, jestli skill/dovednost otevírá dveře nebo jenom okno. 20 shybu je okno, stejně jako shyb na jedné ruce. Zase tolik se to nevyplatí. Idova slova, ne moje. Až budu mít shyb ne jedné ruce, tak se taky vyjádřím :). Dřív mluvil trochu jinak, názory se mění a tak to má být. teď jdu sníst něco super ne-paleo, hromadu energie potřebuju Ido Portal Intership, den III ráno decentní mobilita, práce na zápěstí práce na krku, lopatkách, hrudníku \"... Když mi někdo řekne, ze tohle je správná pozice, hned začnu nacvičovat tu špatnou...\" oddělení několika částí těla, aby pracovaly nezávisle je důležitý koncept práce na ramenou, silové protahování ramenou - peklíčko cviky pro stojku \"...pokud budete jenom přidávat plyn (větší síla), tak jednou ošklivě narazíte. A pak pochopíte, že by bylo bývalo lepší sundat nohu z brzdy...\" hollow position -> pokud chcete cvičit na trampolíně a kruzích, dělejte hollow. Pokud chcete posílit břicho, jsou mnohem lepší cesty. Hollow je specificky pro gymnastiku. Taky mě to překvapilo, ale dalších pár minut argumentace s Idem mi to vysvětlilo. jak rychle naučíte moderního tanečníka snatch (nadhoz)? Do hodiny má velice dobrou pozici. Jak rychle naučíte vzpěrače modernímu tanci? Za několik let. Kdo má lépe připravené tělo? Kdo má tělo a nervový systém, co se dokáže tvarovat a učit? Chtělo by se říct, co je více funkční? Univerzální? pyramidy ve stojce. Tak nějak jsem si uvědomil, ze stojka už není moje slabá stránka, ale naopak jedna ze silných. 9 měsíců práce... Jak prosté... Mám ale spoustu, spoustu \"achillových\" pat, na kterých je třeba pracovat. v tělocvičně byl kluk, co metal salta vzad a pokaždé vyskočil do výše mojí hlavy. Jeho dřep s činkou? Patetických 70 kg. Můj? 130 kg. Umím takhle skákat? Ani náhodou. Pomůže mi větší síla? Ne (a je mnoho složek síly, ale tohle je prostě očividné...) \"...pokud budete jenom přidávat plyn (větší síla), tak jednou ošklivě narazíte. A pak pochopíte, že by bylo bývalo lepší sundat nohu z brzdy...\" posilovaní nohou, to nám chybělo do sbírky. Varianty dřepů (bez váhy), co jsme dělali dneska byly silné kafe i na mě. Takže jednodušší varianty, je potřeba se tomu pověnovat, jsem slabucha je tu zajímavá skladba účastníků: boxer, jeden fitness trenér, 1 IT kluk, 3 fyzioterapeuti a já. terapeuti jsou vtipný, vždycky říkají něco jako :\"...tak tohle jde úplně proti všemu, co jsem se kdy učil\", ale z nějakého důvodu si sem našli cestu Idova sestra je chirurg ortoped. Říkal, že spolu z legrace soutěžili, kdo uzdraví víc lidí (svojí metodou). Ido tvrdí, že by totálně vyhrál z rozlámané píšťaličky je dneska rozkopanej sněhulák, fakt mě bolí celej člověk jdu na vyhlášené Bonanza kafe, over and out mobilita páteře, kroutili jsme se jak žížaly - extenze a rotace, flexe a rotace a laterální pohyb a do toho uvolnit krk a odpojit lopatky - super, super, super vynikající cvičení, nápady a návody na lopatky, páteř, ramena, krk \"... Pustťe si MMA a stopněte si, kolik času má fighter neutrální pozici páteře...\" už v pondělí jsme lezli po zábradlí, dneska pokračování jak na zábradlí, jak ze zábradlí, jak se chytit, když spadnete a jak se dostat zase nahoru dřepy na zábradlí... postavit se na zábradlí a stát minutu \"... Pustťe si MMA a stopněte si, kolik času má fighter neutrální pozici páteře...\" po desítkách otoček, dřepů, chůze po zábradlí jsem si uvědomil, že dělat dřepy na zemi nějak ztratilo na významu. To je strašně jednoduché... Komplexita pohybu je king. Dřepy na zábradlí jsou mnohem větší zábava po té, co si Idův klient, který hrál toho času v NFL (americký fotbal) a na dřep dal 250 kg, zvrknul kotník, když si hrál s dcerou na trávníku, změnil Ido dost radikálně svůj přístup k tréninku hodně jsme probírali box, MMA, různé bojové věci můžu zodpovědně říct, že to, co dneska Ido ukazoval, TAKOVOU rychlost a sílu v úderu, pohybu a kopech - to jsem viděl u hodně málo lidí. Dokážu je spočítat na prstech jedné ruky. Někteří z nich jsou z filmu, ty nepočítám. Neskutečný pecky! vzhledem k tomu, ze jsem se skoro celý život nějak okolo bojových umění ochomítal (a celkem i dost cvičil) bylo to překvapivé. Ido má jinou perspektivu (trochu...) než jsem se učil já, ale strašně moc mi ty věci rezonují a vidím je teď trochu jinak na závěr - vyskákat 350 schodů po 5 kusech a potom ujít 400m po zábradlí ušel jsem, k mému velkému úžasu, 350m, než jsem poprvé spadnul. Mezitímm na mě štěkali psové, fotili si mě turisti a tleskaly nádherný holky z fotbalového roztleskávacího klubu (no, to poslední jsem si vymyslel). bylo to fakt dlouhé zábradlí, vedlo ze spoda nahoru u Velodromu, zatočený, člověk by řekl těžký. Ale byla to spíš meditace - teď a tady a plné soustředění na věc. ani už nevím, co mě nebolí, asi všechno... Ido Portal Internship, den IV dneska uz jsem fakt utahanej jak malá mňauka ráno mobilita, pohyb po zemi, různé kotrmelce a přetáčení a tak. Jak už jsem psal jednou (v Movement Campu ), bolí vás záda? A zkoušeli jste kotrmelce? Fascinuje mě, jak mi lidi píšou, že to a to je zázračný cvik... není. Jenom jste se možná začali konečně hýbat. Každý by měl dělat kotrmelce a různé legrace na zemi, tělo je potřebuje posílení a příprava loktů a zápěstí na práci na kruzích. Zajímavé cviky, ale většinu jsem znal a dělal za jiným účelem dřív \"... pokud máte slabinu, tak ji kruhy najdou a využijí a bude vás to bolet...\" takže potom práce na kruzích, i když jsem nedělal muscle-up dobrých pár měsíců, dal jsem velmi pěkných, čistých 5x2, což jako dobrý, ale do ideálu daleko, daleko vidět reverzní muscle-up naživo je zážitek - kolik znáte lidí, co na biceps curl dají svojí váhu (a vzhůru nohama v totální nestabilitě na kruzích) otázka do pléna - víte, proč mají gymnasti tak velké bicepsy? Resp. z čeho? výborné rozcvičení v dřepu, variace bez legrace na co je dřep ? Může se v něm odpočívat, člověk se z něj může zvednout nahoru a dolů. Ale důležitější - je pohyb ze dřepu locomotion vzorce. dneska už jsem dělali zajímavé věci, velmi pěkné varianty, jenom to zase bylo na hraně schopností (záměrně...). asi dvě hodiny jsme to dělali, kdo byl na mém semináři nebo se nějak u mě učí, tak pochopí, co to znamenalo - peklo potom pohodové shyby na stěně, pohyb na stěně, muscle up na stěně - prostě pohyb v praxi \"...vytvořil jsem spoustu protokolů. Všechny protokoly jsou na houby...\" :o] diskuze o plánování. několik grafů - \"...tohle najdete všude, tohle někde a tohle nikde...\". Asi hodinu a půl povídání, příhod atp. super. zítra poslední den, únava je znát, přece jenom 7-8 hodin pohybu denně není procházka \"... Odpočíváte? Tak se adaptujete na odpočinek...\" “...naštěstí nejsem smeták, takže nemusím plnit žádnou funkci, ale můžu dělat věci, které mě baví...\" Poslední den ráno opět mobilita, páteř, kotníky, kolena, hlava (resp. krk). unilaterální, asymetrický strečing, 4 základní pozice, které se v systému používají. Neviděl jsem je nikde jinde (a to jsem viděl dost strečinku za svůj život), tohle je prostě “Něco”. hodně diskuze o józe dneska a konceptech v józe používaných spousta konceptu z bojových umění, které jsem neviděl a nevnímal, proč a nač. Tak teď mi hodně docvaklo, když Ido vysvětloval nějaký taneční koncept. Velmi, velmi, velmi zajímavé zjištění “...naštěstí nejsem smeták, takže nemusím plnit žádnou funkci, ale můžu dělat věci, které mě baví...\" následně něco posilování formou her a různých pohybových drilů. \"...přímka je někdy ta nejméně efektivní dráha, člověk není robot, aby se hýbal rovně...” dostali jsme příklady programu na BAS, SAS, nohy, postupné progrese na kruzích, návod co dál. Jak si dělat vlastní programy a na co dát pozor. Není to \"rocket science\". \"...tohle je začátek...” Závěrem Jel bych znovu? Dost konceptů už jsem znal, dost nových, hodně věcí mi “docvaklo” nebo se spojilo mám hodně nových myšlenek, které musím zpracovat, hodně dovedností, které si zapsat do nervového systému nová cvičení a drily, ale to není důležité, žádný dril ani cvičení není zázračné, jde jenom o kontext a myšlenku tohle byl můj třetí seminář s Idem, řekl bych, že první událost byla náraz, něco úplně jiného než jsem znal a uznával a v co věřil. * Movement Camp byl super, taky jsem se dost probral, tohle bylo už “méně”, ale přesto velice, velice dobré, už ne tak hluboko, ale spíš ladění současných znalostí. Propojování. Ida znovu uvidím za měsíc a něco v Kodani, kam s ním jedu cvičit na víkend. pak si myslím, ze si dám rok pauzu od školení a seminářů (si myslím, teď...), mám spoustu věcí, na kterých musím pracovat, ale možná to bude jinak, uvidíme. Bez toho, ze si nacvičím to současné a nezesílím natolik, abych to hladce zvládnul (a mohl si v pohodě hrát), není co dál učit (je, ale nemá to pro mě zas tak smysl). Asi. byl tu kluk, který jel do San Francisca na seminář s Kelly Starretem ( z Mobility WoD). Foam rolling, strečing, softballový míčky v měkkých tkáních a tak. Za cca. měsíc byl na Idově semináři Movement-X a když přišel domů, obratem se přihlásil sem, na Internship, protože, jak říkal :”...tohle je něco úplně jiného...”. takže jel bych znovu ? Určitě. \"...tohle je začátek...” "},{"title":"Proč cvičím stojku","url":"/blog/jak-jsem-zacal-se-stojkou/","date":"2014-08-22 00:00:00 +0200","categories":[],"body":"Často dostávám otázku, jak jsem se dostal ke stojce a proč jí cvičím. Tak tady je odpověď. Stojka a CrossFit Poprvé jsem se stojkou trochu \"koketoval\", když jsem cvičil CrossFit. Na HQ webu se často objevovaly obrázky lidí ve stojce, tak to člověka trochu poňouká... Nedávno jsem dokonce našel humorné video, kde mám na sobě \"Forging Elite Fitness\" tričko a snažím se udělat stojku. Z mého současného pohledu legrační pokusy, vůbec jsem nevěděl, co vlastně dělám (jako asi každý co se stojkou začne). To bylo někdy v roce 2007. Potom (asi 2008 myslím), jsem se vydal na CrossFit Gymnastic seminář, kde učil Jeff Tucker. Bylo to v Butcher's Lab v Kodani (zajímavý prostor BTW, bývalá jatka, celý je to vykachlíkovaný a karma toho místa je určitě totálně černo-černá). Ze semináře jsem si odvezl poznatek, že gymnastika pro mě není a budu dál dělat deadlifty a metcony a nadhozy a dřepy, protože to mi jde. Seriózně Tucker byl vtipnej, ale nenaučil jsem se asi nic :o(. Možná jsem nebyl připravenej, ale neposunulo mě to ani o píď. Jinak mých 90 kg a 187 cm není rozhodně ideální tělo na stojku nebo gymnastiku - páky jsou neúprosné a gravitace je mrcha. Stojka podruhé No a pak když jsem přestal dělat CrossFit, zahodil jsem do kouta kettlebelly a rozhlížel se, co dělat, vyrazil jsem do Německa na seminář s Ido Portalem. Viděl jsem ho už mockrát na Youtube, ale pokaždé jsem to mentálně zamítl s tím, že ten člověk je ufon a tohle je mimo mojí realitu. Ten seminář mě totálně změnil, můj pohled na všechno a Idův přístup k pohybu, k životu, byl velice, velice osvěžující. V Německu jsme stojku cvičili, vůbec mi to nešlo, ale pořád jsem tak nějak neměl touhu cvičit stojku víc. Nešlo mi tam nic - locomotion (to co učím jako \" Pohyb \"), práce na hrazdě a na kruzích, na zemi, mobilita... Všechno bylo krutě nemožné. Singapur Uplynulo pár měsíců a já se ocitnul v Singapuru na Movement Campu . A tam jsem zjistil, že locomotion mi už jde a moje kolena nevybouchnou (pár měsíců cvičení dokáže fakt zázraky) a páteř se začíná hýbat, síla na kruzích a hrazdě pořád špatný, ale už jsem to začínal tak nějak chápat a vnímat co se děje. Ale stojka - nula. Zero. Nada. Nieto. Prostě nic. Všechny moje schopnosti - to co jsem nasbíral za ta léta pohybu, bojových legrací, dřiny - to všechno mi bylo, vzhůru nohama, úplně na nic. Posedlost A to mě zaujalo. Jak je možné, že nic co jsem do teď dělal, mi ve stojce nepomohlo ? Všechny ty \"funkční\" pohyby, ne úplně malá síla, moje koordinace a reflexy a všechno ? Na nic, resp. ve stojce na nic. Tohle bylo něco úplně jiného. Takže když jsem viděl, jak kolem mě mají ostatní schopnost se udržet na rukou, různě se tam hýbat, mrskat nohama, měnit pozice - uvědomil jsem si, že oni mají lepší schopnost pohybu, větší svobodu než já. Že tohle mi chybí, jako střípek v mozaice, jako kousek puzzle ve skládačce schopností a pohybu. Na konci Movement Campu jsem se pevně rozhodl, že tuhle slabinu opravím a příště, na příští akci budu mít o schopnost víc. Takže se budu věnovat primárně stojce, ostatní jde na \"poličku\" s nálepkou \"udržovat\", ale nijak zlepšovat. Kromě stojky, to bude číslo jedna. Stojka je těžká věc. Prvních pár let. Stojka byla moje posedlost - nedostupná, tajemná, neustále odolávající mým pokusům, unikající ve chvíli, kdy už máte úspěch na dosah. Když na to koukám - to je jako žena :o). Žena, kterou stojí za to dobývat, už jenom kvůli těm pokusům. Stojka je těžká Ke dnešnímu dni cvičím seriózně stoj na rukou skoro 9 měsíců. Seriózně znamená 5xtýdně 1 hodinu jenom stojku a drily kolem. To je dost tréninku stojky... Začal jsem ale ne v 10 letech, ale ve 40, takže něco prostě trvalo dlouho, než to moje tělo a hlava začala chápat. Pořád jsem na začátku, pořád mám problémy s tím či oním. Ale tak to prostě je - stojka je těžká věc. Prvních pár let :o). Zcela zodpovědně můžu prohlásit, že stoj na vlastních rukou je to nejtěžší, co jsem v životě dělal (možná se tomu vyrovná něco z Wing Chunu :), ta flustrace, když vám prostě něco nejde a nedokážete s tím nic udělat. U stojky se otočíte vzhůru nohama a bum - jste dole. A hop nahoru a bum. Nahoru a bum. Nahoru a bum. A takhle pořád a pořád dokola. Tisíce a tisíce pokusů. A nepomůže vám nic - síla je (alespoň ze začátku) na nic, vztek je dvojitě na nic, mobilita je na nic... Ještě jednou - žádný pozice v józe, nadhozy, deadlifty, presy s velkou činkou, žádný snatche s kettlbellem, žádný long cycle s 2x24, Cindy nebo jiná potvora v CrossFitu - stojka je jednoznačně nejtěžší dovednost, co jsem se kdy učil. Všechno jsem se naučil celkem rychle, mám dobré oko a koordinaci a velice brzo začnete něco zvedat, byť malou váhu, ale tady ne. A to je jeden z důvodů, proč to dělám. Yuval Aylon Teď zrovna sedím v autobuse Student Agency a jedu do Berlína, kde se poprvé setkám tváří tvář s Yuvalem. Yuval Ayalon je můj učitel stojky, původem z Izraele, elitní gymnasta a akrobat, který dlouhé roky vystupoval ve varieté v Las Vegas. A pokud jste byli ve Vegas na představení, chápete co to znamená - tam jsou jenom ti nejlepší z nejlepších. Město hříchu nic jiného než \"nejlepší\" netoleruje. A když chcete být nejlepší, tak se učíte u těch nejlepších. Yuval mě vzal pod svá křídla před 9 měsíci a vysvětlil mi stojku tak, jako nikdo. Velice detailně, precizně, mě (na dálku, přes Youtube a email) vedl a opravoval a vysvětloval. Většinu toho, co vzhůru nohama umím, umím díky jemu. Ten zbytek je Idova práce a ten úplně nejmenší zbytek moje vlastní výzkumy. A když chcete být nejlepší, tak se učíte u těch nejlepších. Ido ve mě zapálil jiskru, obrovskou touhu po stojce, ale nemohl jsem u něj on-line cvičit. Teď ne. Už jsem Idův on-line žák byl, než se mi narodila dcerka - pak už to nešlo. Ido má vynikající výsledky, je to úžasný učitel a dneska můj dobrý přítel, nicméně je dost nelítostný (což není špatně, dobrý učitel takový musí někdy být) a pokud u něj chcete cvičit, tak si připravte 3-4 hodiny denně (!), 6x týdně. Bez vyjímek a výmluv. Ano cvičíme nebo ne, necvičíme vůbec. Neexistuje nic mezi. Pokud se chcete zlepšit a za rok dva být na jiné planetě - vřele doporučuju, Ido je fantastický učitel. Ale má to svojí cenu - ten čas teď nemám. Proto jsem oslovil Yuvala - chtěl jsem zlepšit stojku a on je úžasný handbalancer, zcela nepochybně jeden z nejlepších na světě. Stejně tak, je mu jako mně (40) a má rodinu a děti, takže chápe problémy rodiče :o). Tohle jsou záda jednoho z nejlepších expertů na stojku na světě, Yuvala Ayalona. Tak co, myslíte, že stojka a drily kolem jsou jenom cirkusový trik a je to celé na nic :o) ? Tahle myšlenka je daleko, daleko od pravdy.. V Berlíně bude dvoudenní výuka stoje na rukou - 3 hodin denně pro začátečníky, 3 hodiny pro pokročilé. Díky tomu kde jsem mi Yuval \"naordinoval\" obojí, takže 6 hodin denně. Kdo byl u mě na semináři stojky nebo stojku cvičí, chápe, že to bude fuška. A co bude příště ? Takže to je ve zkratce příběh mého stání na rukou - jak jsem se ke stojce dostal, proč to dělám. No a následující článek věnujeme další otázce, kterou dostávám - proč by stojku měl člověk cvičit a jaké z toho plynou výhody (jestli vůbec nějaké). "},{"title":"Seminář Yuval On Hands, Berlin 2014","url":"/blog/seminar-yuval-on-hands-berlin-2014/","date":"2014-08-27 00:00:00 +0200","categories":[],"body":"V srpnu 2014 jsem se zůčastnil víkendového semináře s Yuvalem Ayalonem, mistrem stojky. Následují krátké zápisky z místa činu. Den první Měl jsem 3 hodiny ráno začátečníky a 4 hodiny odpoledne pokročilý kurz Ten pro začátečníky byl celkem dost dřina, moje kurzy jsou proti tomu legrace Yuval je mutant, místo tricepsů má na rukou parazita nebo co, masivní, silné, budící respekt. U lokte má svaly, co vypadají jak klobása (stejně tak Ido), stabilizátory které, no, stabilizují loket. Před rokem jsem tam neměl vůbec nic, teď tam mám něco malého, ale jak Ido tak Yuval tam fakt mjí něco s čím v anatomickém atlasu nepočítali Skladba účastníků - 1/3 ženy, 2/3 chlapíci Spousta lidí z capoleiry, dost breakdance, dva thai-boxeři a pak směska, co dělá všechno možné Břicho - namožené, ramena - hotovo, zápěstí/předloktí - totálně hotovo. Bolej mě i nohy, lýtka a chodidla Asi ze 1032 stojek, co Yuval předváděl se jednou zapotácel - AHA ! Je to člověk, dělá chyby ! Jinak je to výborný chlapík, velice skromný, nijak se nechvástá ani nevykřikuje, prostě konstatuje a ukazuje jak a co a proč mám asi 20 stránek malůvek a poznámek jenom z prvního dne. po náročné operaci ramene byl ve stojce za tři týdny :\"... Ale nikomu jsem o tom neřekl...\" \"jako mladý gymnasta jsem se trochu protáhl a šel na věc, jak stárnu, starám se o tělo čím dál tím víc\" Na otázku, jestli se člověk má nějak speciálně připravovat silově, Yuval odpověděl :\" čas vzhůru nohama\". Nikdo neuteče tomu, že musí udělat stovky opakování a být na rukou hodiny a hodiny. Pak bude silný :) \"cvičím stojku asi 32 let...\". Co dodat no. \"... Aaaaa to je pěkná pozice.\" Bum. \"Škoda, jenom vteřinu.\" :) Den druhý Projeli jsme víceméně program z prvního dne Víc obtížnějších variant a cviků Ptal jsem se Yuvala, jestli někdy zkoušel military press. S tou jeho silou a \"parazitama\" místo svalů bych to chtěl vidět. Odpověděl, že ne, že se v podstatě za život činky nedotkl, s vyjímkou velice lehkých vah používaných na rehabilitaci nebo strečink. No, tak tady to máte. Dělali jsme jak práci na tuck, tak na straddle (skrčené nohy, roznožka) ve stojce. Odpoledne v pokročilé části jsme řádili na kostkách jako diví Přechod kostek z jedné strany na druhou a zpět Odhazování kostek z komínku (začnete se třemi až pěti a odhazujete a končíte na zemi) Hodně z toho, vlastně asi všechno, směřuje ke stojce na jedné ruce Yuval všechno bravurně předváděl, komentoval a žádná otázka nebyla nezodpovězena Mám mnoho stránek malůvek a poznámek, tipů a triků Během cvičení jsem si uvědomil, jak je velice nepříjemné, když mě někdo opravuje vzhůru nohama. člověk si balancuje a je rád, že je rád a najednou s ním někdo začne manipulovat a hýbat a pak ho pustí. Děsný. Po celkem 17.5 hodinách stojky za dva dny mě celkem bolelo úplně všechno Mám mnoho bodů, na kterých zapracovat, ale moje stojka je o úroveň výš, jenom uvědomění si určité chyby vám ji začne opravovat a zlepšovat. \"Jedna hodina stojky 5xtýdně znamená, že máte spoustu času na strečink a posilování, protože v době kdy odpočíváte si místo Facebooku můžete pracovat na mobilitě nebo správném kliku.\" \"Ano, nemáš otevřená ramena, ale to není důvod, nedělat stojku. Jak je otevřít ? Dělej to cvičení, co jsme si ukázali a dej vědět za dva roky. Ono se to prostě stane.\" Suma sumárum - nelze než doporučit všemi deseti. Člověk může cvičit doma každý den, ale podobné události mě pokaždé posunou o několik úrovní dopředu. Motivace z ostatních, to, že vidíte na vlastní oči absolutní kontrolu a pohyb někoho na vysoké úrovni, fakt, že si uvědomíte (znovu po sto desáté), že neexistují ani zázračné cviky ani zázračné programy, ale je prostě potřeba praxe, praxe a praxe (ať se jedná o stojku nebo hraní na kytaru). Bezva akce, zítra bych jel znovu kdyby to šlo. "},{"title":"101 důvodů, proč cvičit stojku","url":"/blog/101-duvodu-proc-cvicit-stojku/","date":"2014-09-04 00:00:00 +0200","categories":[],"body":"Proč stát na rukou ? Proč cvičit stojku ? Jaké výhody stoj na rukou přináší ? Článek zmíní některé z nich. Předem bych rád předeslal, že nemám rád články typu \"10 důvodů proč dělat XY\". Dokážu vyjmenovat mnoho důvodů proč cvičit stojku i proč ji nedělat. Stejně tak proč dělat CrossFit nebo proč jsem se mu přestal věnovat já. Kdo chce, vždycky si najde důvod, proč je něco nejlepší nebo naopak (znáte to, pes a hůl a tak). Za druhé důvodů nebude 101, to bych sám nečetl, to číslo mě prostě napadlo. Za třetí, hesla typu \"dělejte stojku a budete mít ramena z oceli a břícho ze železa\", možná zlepší SEO, a přilákají určitou vrstvu obyvatel, ale taky to není můj šálek kávy. Za čtvrté, stojka není \"nejlepší cvik na XY\". Stojka je...stojka. Stoj na rukou. Handstand. Cvik. Dovednost. Tečka. Za páté - nikomu stojku nenutím, neměl by ji dělat každý (ale může), nemusí jí dělat každý, není \"funkční\", ani to není nejlepší cvik na \"core\". Je to dost nepřirozený pohyb, vlastně to ani není pohyb, když se jí snažíte držet bez pohybu :o). Takže nenutím, nenutím... A teď vzhůru na to, proč by člověk měl dělat stojku ? Budete mít ocelová ramena. Já vím, já vím. Ale když ono to tak je. Každý tréning držíte celou vlastní váhu na rukou. Časem, až ji udržíte, budete s tou vahou balancovat. Nejdřív vteřiny, pak minuty každý den. A pak budete dělat třeba kliky ve stojce. Zvedat celou svojí váhu. Jako v opravdové stojce, ne opřený o stěnu. Co to asi udělá s rameny ? Celkem posílí a budou z oceli :). Břicho ze železa :o). Asi úplně ne, ale kdo chvilku balancoval a bojoval s tím, že spadne, pochopí. Silná a robusní zápěstí. Ze stejných důvodu, co platí pro ramena, vaše ruce budou mnohem silnější a vydrží víc. Když se o ruce trochu víc opřete při snowboardingu, tak neprasknou. Nebo až upadnete, zápěstí do (snad) zvládne. Člověk všude (ve sportovních kruzích) slyší, jak je super mít volné váhy, ne stroje. Jak jsou volné váhy důležité, protože je musíte balancovat (mimo dalších výhod a nevýhod), nemáte jednu přesnou dráhu. Je něco lepšího jako volná váha, než vaše vlastní tělo ? Je něco lepšího, než balancovat celou vlastní váhu ? Stojku se může naučit každý. Pokud má ruce. Tedy alespoň jednu ruku. Stojka se dá provozovat do vysokého věku. Jeden z učitelů Ido Portala i Yuvala se jmenuje Claude Victoria a je mu myslím 74 let. Pořád vesele stojkuje. To je on. Stojka je zábava. Stojku zkouší děti, učíme se od nich mnohé - jak dělat dřep, jak lézt po zemi, jak být \"tady a teď\" - proč ne stojku ? Stojka je seriózně obtížná dovednost. Říkal jsem to mnohokrát a řeknu to znovu - stojka je to nejtěžší, co jsem kdy dělal (a bylo toho dost). Proto se ve mně zapálila jiskřička, no spíš pořádný táborák, zvědavosti. Nejsem zastánce toho, dělat věci jenom proto, že jsou těžké, ale seriózně - když mi to dělá takové problémy, jaký bude výsledek ? Stojkou si nesmírně zlepšíte koordinaci v prostoru. Kde jsem, jak jsem, proč jsem, kde mám nohu... Tím, jak se otočíte vzhůru nohama, všechno je jinak. Pokud začnete vnímat, co kde je a začnete to ovládat (což ze začátku není vůbec jednoduché a pořád s tím občas bojuju...) - promítne se to všude. Do toho jak chodíte, běháte, hrajete tenis nebo golf. Prostě budete mít lepší koordinaci. To se hodí. To se hodně hodí. Jóga pokládá všechny obrácené polohy za důležité. Velice tělu prospěšné. Otočite se vzhůru nohama a rázem všechny tekutiny proudí opačně. Srdce musí jinak pracovat. Mozek dostáva hromadu krve, tvoří nové krevní řečiště a posilují ta současná. Stoj na rukou je křížovka pro hlavu. Čím jsou pohyby, dovednosti, které se učíte náročnější na koordinaci, tím víc dostává zabrat nejen tělo, ale i hlava. A to je dobře. Potřebujete mozek, nervový systém, který umí tělo ovládat za nejrůznějších situací. Proto dělám stojku, nebo i různé locomotion vzorce lezení a plazení po zemi - je to křížovka a to luštění rozvíjí nejen tělo, ale i hlavu. Stojka procvičuje celé tělo. Celé tělo. Ruce a ramena už jsme diskutovali, ale břicho stabilizuje, zadek taky (a chrání spodní část zad), stehna, lýtka jsou v tenzi, špičky propnuté. Stojka vás nutí mít otevřená ramena. Dá se udělat i stojka \"banán\" nebo mít ramena zavřená (což má skoro každý kdo začíná), ale není to ani tolik efektivní (je potřeba mnohem větší svalová aktivita). A nevypadá to tak hezky :o). Na stojku vám nepomůže \"Hulk mode\". Takové to, že se naštvete, stane se z vás zelená věc a dokážete sice silou rozmlátit všechno, ale máte IQ o 150 bodů menší. Na stojku musí být člověk totálně přítomný a totálně klidný. Hulk mód nefunguje. Stojka není pro každého, nepotřebujeme ji k životu ani ke správné funkci našeho těla, a tak je to v pořádku. Ať každý dělá, co ho baví, nejsme smeták a nemusíme proto plnit žádnou funkci. Naštěstí. Stojka vám dá větší svobodu v pohybu - můžete volně zaměňovat ruce za nohy a naopak. Není to super ? Pokud se posunete o úroveň výš - stojku na jedné ruce neumí už skoro nikdo a je to seriózní, seriozní důkaz nejen síly, ale i obratnosti, koordinace a vašeho zapálení pro věc. Připravte se nicméně na několik hodin denně, jenom stojku a to po několik měsíců (u těch štastných) nebo let (u normálních smrtelníků). Pro stojku potřebujete podlahu. To je celé. Nic s sebou vozit, nikam chodit. Podlahu má zatím každý. Stojka se dá cvičit všude - doma, na dovolenou nemusíte převážet ani činku ani bádat, kde je nejbližší posilovna. Stojka je velice aktivní poloha. Celé tělo je v akci a mysl přítomná. Není to žádná Nirvána, kdy odpočíváte a neděláte nic. Celé tělo pracuje. Cvičením stojku jsem víceméně \"zadarmo\" dostal několik dalších dovedností. Každý \"lever\" na zemi na loktech je OK, Air Baby na jedné ruce se blíží. Silné zápěstí a schopnosti generovat tenzi je pro tyhle věci fajn a já to víceméně skoro necvičil. Skoro... :) Stojku se nenaučíte ani přes noc, ani za víkend. A to je dobře. Stojka je test charakteru. Málokdo to vydrží dlouho, je to flustrující pořád padat. Tím jak se člověk pořád \"vytahuje\", nahoru, nahoru, nahoru a rovná se (pokud nedělá banán), tak se mi neskutečně \"dekomprimují\", uvolňují záda, zvlášť pokud je člověk opřený čelem ke zdi . Stojka je totální Zen. Teď a tady. Nedá se myslet na blondýnky, ani co bude dneska k večeři, protože v tu chvili \"Bum\" a jste na zemi. Přesně vnímat co se děje, kde se to děje a udržet tu pozornost dlouho, dlouho a ještě déle. A než se někdo ozve, ne, na blondýnách ani na večeři není nic špatného. Stojka je meditace. Udržet svojí pozornost na svoje tělo, velice precizně, zároveň s ním manipulovat. Meditace. Totální. Alespoň ze začátku :) Pěkná, rovná stojka je krásná. Krásných věcí není nikdy dost. Zapomněl jsem na něco ? Proč cvičíte stojku vy ? "},{"title":"Ido Portal Corset, Kodaň 2014","url":"/blog/ido-portal-corset-protocol-kodan-2014/","date":"2014-09-09 00:00:00 +0200","categories":[],"body":"Corset Protocol je jedním ze seminářů, které Ido Portal učí. První víkend v září, léta páně roku 2014 jsem odletěl do Kodaně naučit se, jak si vytvořit vlastní \"body armor\", brnění, neprůstřelnou vestu. Jaké to bylo ? Uvařte si oblíbený čaj, počkejte až se vylouhuje, slijte ho do pěkného hrnečku, vypněte mobil, zvonek u bytu a zabořte se do křesla-ušáka. Corset je v mnoha ohledech fascinující. Corset Protocol byla moje čtvrtá akce s Idem - Movement-X, Movement Camp , Internship a teď, šup do sbírky další seminář. Co je Corset ? Na rozdíl od korzetu , o kterém jsem psal, je \"Corset Protocol\" veskrze dobrá věc. Jedná se o kolekci cviků, které Ido posbíral za svoje léta praxe, upravil, změnil, popř. v jistých případech vynalezl. Z části se jedná o mobilitu, spojení síly a pružnosti, z části o posílení kloubů, vazů, páteře nebo důležitých či zanedbaných svalů. V Corsetu najdete jak velké, rozmáchlé pozice a polohy, tak i velice izolované cviky. Řekl jsem \"izolované cviky\" ? Já ? Ano. Vysoce izolovaných, zaměřených na \"slabé články\" celého řetezu. Určitě znáte povídaní o tom, jak řetěz je tak silný, jako jeho nejslabší článek. Tělo ale takhle často nefunguje. Silné svaly jsou, někdy (vždycky), schopné převzít práci za ty slabší (a jasně, můžete je unavit a tak), některé kousky budou kompenzovat za jiné kousky, prostě ta analogie s řetezem často nefunguje. Nicméně potom se ty slabé svaly nerozvinou tak, jak by mohly a budou případy (pozice, páky, úhly), kdy to začne vadit a neposunete se dál. Někdy článek řetězu změní celý řetěz. Ido Portal Takže až se někdy budete zase někdy smát růžovým činkám, tak si vzpomeňte, že já kdesi ležím na lavici a s masivní vahou 1.25kg pracuju na tom, abych byl silnější (nebo zdravější) než vy :o) Protože někdy článek řetězu změní celý řetěz. Nejen posílí, ale změní. Malá odbočka - Ido asi před měsím nebo kdy inicioval \"Hanging Month\", měsíc visení na hrazdě nebo něčem - 30 dní viset každý den 7 minut. Vyskytlo se dost případů, kdy visející účastníci zájezdu udělali svůj první shyb. Shyb. Jenom z visení. Někdy o tom napíšu, mně osobně to velice prospělo (a prospívá...). Takže viste. No a pak taky lidé reportují zvláštní věci, jakože je třeba z visení cítí, že se něco děje s kolenem. Nebo kotníkem. Jako fakt ? Fakt. Tělo je mnohem složitější (a fascinující !!!) než si dokážeme představit a ano, i visení na hrazdě může změnit (vyléčit) koleno. Takže ano, někdy článek řetezu změní celý řetěz. Zpět ke Corsetu, kde jsme to... Jo, izolované cviky. Bylo jich dost. Na rozdíl od jiných autorů a známých postav ve hře o pohybovou aktivitu (Game of Movements :o), Ido nechápe \"brnění\", body armor, jako svalový korzet, který budujeme v posilovně za pomoci těžkých vah, ale jedná se o více o schopnost těla vydržet...cokoliv. Tedy skoro cokoliv. Špatné pozice kloubů, zvrknutí kotníků, rotační síly v kolenou, námahu, která působí na páteř... Tedy obrnit, ale nejen svaly - změnit kvalitu svalů, šlachy, úpony, chrupavky... Butcher's Garage Na rozdíl od mého předešlého CrossFit Gymnastic školení v Butcher's Lab, Ido Corset workshop byl v Butcher's Garrage - velká, obrovská tělocvična v Kodani. Představte si dva obrovské sály plné hrazd, kruhů, velkých činek, lan na šplhání, MMA ring, prostor na tlačení sáněk s vahou - no krása :o). Na obrázku je vidět jenom malá část. Na semináři nás bylo 73, velká účast, ale vzhledem k náplni, prostoru a 4 instruktorům se to dalo v pohodě zvládnout. Potkal jsem spoustu známých tváří, jednak ze Singapuru , jednak třeba ze semináře s Yuvalem . Pozdravit mě přišli i 3 kluci z Čech & Slovenska :o), všichni mě znali díky mému psaní na blogu, ja je ne, tak jsme to napravili :o). Super, jsem rád, že se Idovo učení dostáva víc mezi lidi. Mimochodem koukal jsem na seminář Movement-X ve Vídni, který bude za nedlouho a našel jsem tam další česká jména (a spoustu dalších lidí z různých organizací). Jen víc a větší kapky. Jenom jsem zvědavý, jestli se to, co Ido učí, bude pořád učit jako to, co učí Ido. Směsice byla jako vždy různorodá - běžci, hodně CrossFit lidí, vzpěrači, jogíni, normo lidi, opět hodně fyzioterapeutů (to taky něco říká o tom, co Ido dělá a vysvětluje). Dost účastníků se,jak to tak u Ida bývá, nepřijemně probralo ze svého snu o tom, jak je jejich současná pohybová praxe super a jak je připraví na všechno. S Idem je to trochu jak v Matrixu - spolknete pilulku a všechno se změní, začnete vidět realitu jinak. Nebo ne, pořád je tu druhá, často bezpečnejší, pilule :). Corset Protokol v praxi Hodně zeširoka se dá říct, že jsme probírali mobilitu a pak speciální posilování. V obou případech to bylo celé tělo - kotníky, kolena, boky, páteř, ramena, lokty, krk, zápěstí. Jak to celé odblokovat, rozhýbat, posílit, obrnit. Ido hodně vysvětlovat, proč a nač a jeho zkušenosti se strečinkem, s různými oblastmi a metodami pohybového vzdělání. Proč dělá tohle, proč nedělá ono, na co je dobré to a ono, co není dobré vůbec a co nemá smysl. A jak je jeho zvykem, nešetřil nikoho a nic - ať se jednalo o mobilitu, jógu, sílu, páteř (Stuart McGill, hm....), tai-chi, kettlebell experty, CrossFit, ale i tanec, válení se na válci (to Ido obzvlášť nemusí). Občas bylo vidět, i slyšet, jak někdo funí, bylo hodně otázek a některé velice detailní, ale odpovědi, argumentace, demonstrace a ukázky - odzbrojující. Celý Idův tým dokáže neuvěřitelné věci a to co tvrdí, dokážou velice názorně vysvětlit nebo ukázat. Pokud jseš blbej, tak je blbej i tvůj nervovej systém. Ido Portal Všechno, co se ukazovalo, bylo bez rozcvičky, bez zahřátí. Jak Ido říká, 90% rozsahu by měl mít člověk k dispozici neustále. Pokud potřebujete meditaci, zahřátí, 10 minut strečink, zapálenou vonnou tyčinku a pak získáte rozsah - tak je to nepoužitelný rozsah. Pracovali jsme s vlastním tělem, na hrazdě (část cviků z visení, z Hanging Month, je právě z Corsetu), s tyčí, s malými vahami i gumovými expandery. Výsledek Sám jsem začal části z Corset protokolu cvičit někdy před dvěma lety. Primárně kolena a později zápěstí . Jedno kvůli stojce, jedno kvůli problémům s koleny, co jsem měl. S koleny se v Corsetu dělají hodně prapodivné věci. ... Když mi bylo asi 30, tak jsem dělal nějaké CrossFit WOD, mnoho a mnoho dřepů na jedné noze, kombinované s něčím, už nevím s čím. Po asi 100 dřepech na jedné noze, lup a cosi mi prasklo v koleni. Nevím, co to bylo, musel jsem přestat, bolest jako kráva (bůůůůů), otoky a všechno. Nějak jsem to ustál, ale od té doby jsem neudělal ani jeden pistol. Jak jsem zatěžoval jednu nohu, tak se přetížila a obě kolena začala bolet, začala se měnit chůze a pohybové vzorce a běh a všechno. A to trvalo dlouho. No a před dvěma lety šup - Corset. Divné rotace, divné zatížení vazů a kloubů a tak. A za dva měsíce jsem zase udělal pistol... A později mnohem, mnohem horší věci. Ukazoval jsem první den Idovi, co jsem díky Corsetu schopný udělat - sednout si prudce ze stoje mezi paty, kolena před sebou na zemi a zpět, klidně několikrát za sebou. Poznámka pro kamarády z Wing Chun Kung Fu - to co je v Biu Tzee, třetí formě. Ve dvaceti jsem to neudělal, ani ve třiceti. A teď ve 40 letech jo :o). Dneska kromě různých variant dřepů na jedné noze udělám i tohle. To sednutí mezi nohy nemám na videu, ale tohle je želví nebo taky havajský dřep. Před dvěma roky a stavem mých kolen totální sci-fi. Kamarád Juan Jedním z velice příjemných překvapení bylo to, že na seminář dorazil můj kamarád Juan. Potkal jsem se s ním na Movement Campu v Singapuru , je to vynikající akrobat, absolvent dvou cirkusových škol. Občas se spolu bavíme na Facebooku, ptám se ho třeba na side flag nebo planch nebo něco a za chvilku přijdou fotky, kde Juan visí někde na lampě na dvorku vzhůru nohama, drží se jednou rukou a druhou fotí a snaží se mi vysvětlit, jak na to :o). Oba dva dny jsem diskutovali, zkoušeli, ukazovali, trénovali spolu - velice poučné. Druhý den když seminář už skončil, čekali na Juanovu ženu před tělocvičnou, převlečení, džíny a fešácké botky a všechno. A vydrželi jsme se nehýbat asi tak 1,5 minut a zase jsme začali stojkovat, Juan mi ukazoval různé věci, na sílu, koordinaci, propriocepci (děsný věci...). Ukazoval mi taky malinkou sestavu asi 6 prvků, kterou, jak říkal, ho naučil jeden klaun. A koukalo na nás ještě pár kluků, jeden z nich Tristan (front lever, shyb na jedné ruce a tak). Juan: \"Tohle mě naučil jeden klaun\". Předvedl sestavu. Vyvalené oči všude kolem, já jsem došel ke druhému cviku a už jsem to nedal. Tristan: \"Tak to byl dost seriózní klaun...\" Pak jsme zašli na večeři s jeho ženou (tolik tetování najednou co mají oba dva, se hned tak pohromadě nevidí :o) a asi 4 hodiny povídání o tréninku, ruských trenérech, čínských trenérech, přístupu ke cvičení, zkušenostech atp. - neuvěřitelné historky. Je jedna věc si číst o tom, jak se trénuje (nebo trénovalo) v Rusku nebo Číně a druhá věc mluvit s někým, kdo to zažil a často vám řekne něco \"trochu\" jiného. A protože víte, co ten člověk dokáže, dostanete jiný pohled na realitu. A Corset, možná celé Idovo učení, je občas podobné. Jiný pohled na realitu. Rehabilitace. Regenerace. Pohybem. Protože... Pohyb je život :) "},{"title":"Srpnové rozhovory","url":"/blog/srpen-mesic-rozhovoru/","date":"2014-09-16 00:00:00 +0200","categories":[],"body":"Srpen je měsíc, kdy se daří rozhovorům. Rostou jak houby po dešti, mně se urodily hned tři, z ničeho nic. Tady jsou odkazy, aby byly zachovány pro následující generace. Tělo jako bonsai Video rozhovor na YouTube s Jirkou Zemanem . Totální improvizace, prostě si postáváme v parku a klábosíme. Vyšlo to moc pěkně :) Dřepíš, visíš a rozepínáš podprsenku? Přepis asi dvou hodin povídání z kavárny s Terezou Kramerovou . Bylo to moc příjemné popíjení limonády, spontánní ukázky na chodníku a moc fajn atmosféra. Rozhovor je tady . Zabíjí nás ztuhlost Tenhle rozhovor byl veden veskrze e-mailem, resp. Google Docs. Několikrát jsem odpověděl a několikrát se mi vrátilo :\"...je to strašně zajímavé, doplnil jsem několik otázek...\". Asi na počtvrté jsme se vyčerpali :o) a tohle je výsledek . "},{"title":"Dřep má mnoho podob","url":"/blog/drep-ma-mnoho-podob/","date":"2014-09-17 00:00:00 +0200","categories":[],"body":"Kopec otázek Snad neuplyne den, kdy bych nedostal zprávu, e-mail nebo neviděl někde na Internetovém fóru dotaz, týkající se dřepu, konkrétně mého článku Židle chudého muže . Článek má k dnešnímu dni 11.615 unikátních přečtení za 3 měsíce, dočkal se vydání na jiných serverech, jejichž majitelé mě kontaktovali, takže ho vidělo opravdu hodně lidí. Dnes bych tedy rád odpověděl na nejčastější dotazy, připomínky a také vcelku častou zdrcující kritiku. Pravda je, že před pár lety bych s tímhle vším absolutně nesouhlasil. Vezměte prosím v úvahu, že tohle všechno je dneska můj názor. Dneska a názor. Je možné, že zítra ten názor změním. Nebo za rok. Nebo vůbec. A nemám s tím problém, tohle je jenom otisk mých myšlenek v čase. A názor proto, protože to možná není pravda. Pravda je velice subjektivní záležitost a já netvrdím, že tohle je ta \"jediná správná cesta\". Pravda je, že před pár lety bych s tímhle vším absolutně nesouhlasil :o) Tak šup, do dřepu a jdeme na to... Správná pozice Určitě už všichni znáte mojí oblíbenou průpovídku, kteroužto mám od svého učitele jménem Ido Portal: \"Neexistuje špatná pozice, jenom pozice, na kterou nejste připraveni.\" (tak teď už jí znáte :). Možná vás překvapím, ale není jeden správný dřep. Je mnoho variant a všechny mohou být dobře. Vezměte si tyto dvě pozice. Vpravo je pozice vzpřímená,tzv. neutrální páteř, ramena jsou dole, hlava vzpřímená, kolena někde nad špičkami nohou. Vlevo je pozice uvolněná, páteř ve flexi (ohnutá), ramena totálně u uší. Neexistuje špatná pozice, jenom pozice, na kterou nejste připraveni. Ido Portal Obě pozice jsou jak den a noc - velice rozdílné. Která je dobře ? Obě. Obě jsou naprosto v pohodě. Pozice vzpřímená \"vypadá\" asi \"správněji\", podle všech pouček a učebnic. Je ale energeticky o dost náročnější než ta druhá. Takže si člověk moc neodpočine. Pokud máte před sebou třeba jídlo, a chcete si pro něj sáhnout, tak buď \"doťapete\" vzpřímeně pro kus chleba nebo, a to je asi pravděpodobnější, povolíte, ohnete se a ulovíte kus jídla. Ve vzpřímené pozici ale nějak podobně budu vypadat, když si naložím činku na záda a rozhodnu se udělat dřep či dva. Nebo pět. Nejsem idiot. Ale tohle není dřep s činkou ala Mark Rippetoe. Pozice uvolněná je ale...uvolněná. Umožňuje mi relaxovat a protáhnout záda. Uvolnit se. Vydechnout. Mimochodem - byly jste někdy na \"tureckém záchodě\" ? Jsem teď zrovna v Chorvatsku a byl jsem na něm včera. Zkuste si někdy takhle \"odskočit\" a být totálně rigidní, vzpřímený, rovný. Good luck :) Obě pozice jsou trochu extrém, schválně jsem trochu přehnal to, jak vypadají. Existuje nekonečné množství variant mezi nimi - pozice páteře, kolen, ramen, kotníků, lehká rotace tu i tam. Kde to je ještě podle učebnic správně a kde uź to začne být špatně ? Pokud nechcete dopustit, aby kolena \"šla\" před špičky a chcete zachovat rovnou páteř, tak budete pohybově dost omezení. A pokud vaše páteř nesnese flexi a rotaci (bez jiné zátěže, než je vaše vlastní tělo) nebo kolena vybuchnou, když se ve dřepu dostanete na špičky, lehce kolena zkroutíte atp. - tak máte větší problém. Opotřebení \"Když budeš takhle pořád sedět, budeš mít artrózu\". Ano, pokud bych takhle seděl \"pořád\", hodiny denně, tak je pravděpodobné, že se tělo v této pozici \"opotřebuje\". To samé platí pro sezení, stání a ostatně jakoukoliv jinou činnost. Málo dřepu - špatný. Moc dřepu - taky špatný. Moc času v \"perfektní\" pozici ? Hádejte... Taky špatný. Mravenčení v nohou Častý dotaz je na mravenčení v nohou, které se přičítá nedokrvení dolních končetin. Upřímně nevím, možné to je. Pozice dřepu je pozice velice \"kompresovaná\", tělo je velmi stlačené a tím může být omezená i funkce krevního oběhu. Pokud na to nejste zvyklí, tak vaše krev nebude \"normálně\" skrz ty stlačené trubky krevního řečiště dobře proudit. To neznamená, že vám nohy upadnou, ale je potřeba si na to zvyknout, tělo se adaptuje. Dejte tomu čas a ono to samo přejde. Přepadávám dozadu Pokud si sednete do dřepu, dosednete a spadnete dozadu, tak co s tím ? Logicky potřebujeme dostat tělo/těžiště víc dopředu. Pokud to nejde, tak je možné (a asi to tak bude), že nedokážete ohnout nohu v kotníku dost dopředu, tj. dorziflexe není taková, jaká by mohla být. Je tedy třeba pracovat na protažení zadní strany lýtka. Můžete to vyřešit i tím, že si vezmete několik časopisů (v závislosti na počtu stránek) a dáte si je ve dřepu pod paty. Za týden uberete jeden časopis, za další týden další. Šířka postoje Co se týká postavení nohou - někdy sedím s nohama u sebe, někdy víc od sebe, někdy velmi široký postoj. Střídejte varianty, ta nejlepší pozice pro vás je ta, která bude nejvíc pohodlná. Když zatnu zuby, tak to zvládnu No to přesně ne. Tohle není WOD - Workout Of The Day. Žádné zatnuté zuby, žádná kreč, žádná bolest - pomalu, vytrvale, postupně. Není nutné se zranit nebo překonávat bolest. Diskomfort ano, bolest ne. Bolest je celkem dobrý signál, že se něco děje. 30 minut je moc Původní výzva je \"30 dní po sobě, 30 minut denně ve dřepu\". Těch 30 minut nemusí a nemělo by být najednou. Může, ale cílem není být nejlepší ve dřepu. Cílem je \"vložit\" si do svého dne pohyb. Ne 3x týdně 45 minut v tělocvicně (a zbytek týdne gaučing) ale každý den trochu. Každých pár hodin trochu - udělat dřep, chvilku si v něm pohovět, protáhnout a šup dál. A pak si vložit do života další pohyb. A další. A hýbat se víc. Často. Budu dřepovat do konce života dvě hodiny ! No dobrý, super. Ale cíl toho celého hraní není být mistr světa ve dřepu na čas. Ani vydržet se zatnutými zuby 2 hodiny. Cílem je víc pohybu. Dřep je jenom začátek. Až uděláte pěkně dřep a nebude to dělat problém, zařadte ho do svého každodenního života. Udělejte si z něj čistění zubů, naprosto normální, přirozenou věc. A pak se začněte pohybovat víc, zařaďte si další aktivitu. A pak další. Nevytvořte si na ničem závislost, ani na dřepu a na \"dokonalé\" pozici. Nedávno někdo v Movement Culture sdílel výborný citát Bruce Leeho. Pokud začnete být posedlí nějakým cvikem, ať jakkoliv užitečným nebo potřebným, začne vám ubližovat. Bruce Lee A to přesně sedí i na dřep. Nebuďte závislí. Jsem po zranění Pokud jste sami buď velice slabí a neuděláte dřep, popř. potřebujete regenerovat po zranění a začít se hýbat (a to byste měli udělat hned, tj. HNED jak to půjde v rámci limitů bolesti), můžete použít následující cvičení. Poprvé jsem ho viděl před roky na józe u Lucie Königové na semináři, později pak jsem o něm četl v publikacích o rehabilitaci, o přirozeném pohybu, prostě narazíte na to všude. Naposled jsem ho zaznamenal, když se mi narodila dcera. Přesně tohle děti dělají, pasou koníčky, než se začnou stavět na nohy. Připravují se tím, posilují, získávají rozsah - a to přesně, možná, potřebujete i vy. V případě zranění kolen, kyčlí nebo páteře je to vynikající cvičení na zachování pohybového rozsahu. Vypadá to žertovně, uznávám :o) Tak a teď si to video pustťe znovu a otočte si hlavu nebo monitor o 90 stupňů doprava. A uvidíte dřep, jenom je to dřep mínus gravitace. Experimentujte s tím, co vidíte na videu - pozicí pat (u sebe, od sebe), asymetrickým posazením kolen (jedno víc vepředu, jedno vzadu), s postavením páteře (pevné, uvolněné). Zkoušejte čistě pohyb dopředu a dozadu, zkoušejte kruhy, testujte pohyb víc na jednu nohu a víc na druhou. Je to vaše tělo a téměř na 100% je asymetrické . Mám problémy s křížovými vazy Ano. Chápu. Máte \"slabá kolena\", z lyžování utržené vazy, artrózu v kloubech. Co myslíte, pomůže vám nečinnost ? To, že se budete vyhýbat určitému pohybu nebo zátěži ? Možná budete mít vždy nějaké omezení, ale je lepší mít pevné (pevnější než teď) vazy a svaly. Je lepší postupně (možná po delší době nečinnosti) promazávat a lubrikovat klouby, než je nechat totálně nepoužité. Vazy, chrupavky, klouby - to jsou všechno živé tkáně. Jenom se hojí, regenerují a posilují dlouho, mnohem déle než svaly. Mnohem déle, stovky dní. Tak nespěchejte, promazávejte, hýbejte se. Slabé vazy nezesílí jen tak, sezením v křesílku, musíte na ně naložit zátěž. Tělo se nebude měnit, když ho necháte \"jen tak\". Resp. bude se měnit, ale k horšímu, protože nic není stabilní . Už ani děti neumějí dřep Jsme teď ve zvláštní době, kdy vidíte děti, které dřep neudělají. Zato umí pěkně držet tablet a nehnutě pozorovat pohádky nebo hrát hru. Umí pěkně sedět na židli (to je ironie). Smutné kino. Pokud jim to časem nedojde, nebo jejich rodičům, nastane ještě horší doba. Ale mnohem smutnější to bude, až tyhle děti budou mít děti. Dneska vidíte někoho udělat přemet nebo stojku nebo rychle běhat a řeknete si možná :\"Jéééé, neskutečný\". Ale děti současných dětí uvidí dřep a řeknou si :\"On udělá dřep, neskutečný\". TO bude teprve něco... Takže dřepovat, viset, stojkovat, zvedat, cvičit, protahovat, přemýšlet, experimentovat - hýbejte se, budujte si vlastní inteligenci, je to vaše tělo. "},{"title":"Pozice rukou ve stojce","url":"/blog/pozice-rukou-ve-stojce/","date":"2014-09-29 00:00:00 +0200","categories":[],"body":"Pozice rukou ve stojce je vcelku důležitá věc. Kam a jak je na zemi umístíme logicky ovlivňuje, jak bude stojka vypadat. Tak jak je na zem dát? A kam? A proč? Všechny následující řádky jsou pro začátečníka, který neví, jak na to. Pokročilý ví své :o) Šíře Ideálně jsou ve stojce vaše ruce pod rameny. Tj. dlaně na šíři ramen. Je to stejné jako když stojíte na nohou - chodidla moc blízko u sebe znamenají menší základnu a menší stabilitu. Chodidla moc daleko, když máte široký postoj, jsou sice super základna, ale začne být obtížná předozadní stabilita (které ve stojce není nikdy dost). V obou případech - moc široké, málo široké - musíte použít víc svalového úsilí pro držení pozice. Takže ideálně začněte s postojem na šíři vašich ramen. A kontrolujte se na fotkách nebo ať vám někdo poradí - ja jsem skoro rok byl o dost jinde než jsem měl být, Yuval mně ukázal, že zas tak široká ramena nemám :o). Tip Užší stojka, užší pozice rukou, je dobrá pro kontrolu rozložení váhy na rukou. Pokud \"tlačíte\" do jedné ruky víc, máte na ní víc váhy, potom v úzké pozici začnete přepadávat na opačnou stranu. Ve stojce si ze zápěstí děláte kotník, z lokte koleno, z ramena boky. Pozice rukou Ukazováčky jsou rovnoběžně a směřují, logicky, dopředu. Ostatní prsty se rozprostřou do stran, zkuste udělat \"žábu\". Rozevřené prsty jsou fajn, poskytnou vám větší základnu. A ve stojce není základny nikdy dost. O co se opřít Když dáte ruce na zem a \"zastojkujete\", vykopnete nebo se prostě nějak dostanete nahoru :o), tak se prsty sevřou, zatnou do země. Představte si, že máte na zemi papír a chcete ho \"zmuchlat\", ale naplacato. Ruka potom vypadá takhle. Klenba na ruce Podobný tvar ruky vám dá tři plochy, o které se můžeme opřít. Ten pohyb, kdy se prsty \"zatnou\" do země, kdy muchláte papír, vlastně vytvoří na dlani klenbu. A pamatujte - ve stojce si ze zápěstí děláte kotník, z lokte koleno, z ramena boky. Takže nejen, že všechna tři místa musí zesílit a zvyknout si na zátěž, ale práce (a snaha o rovnováhu končetin) je podobná. Jinak, rovnováha neexistuje, ale to účastníci kurzu \"Stojka I\" chápou :o) A ty tři plochy jsou prsty, jejich začátek první kloub prstů pata dlaně Čím víc budete trénovat a stoj na rukou poznávat, tím víc si začnete \"hrát\" a zkoumat různé pozice - někdy širší, někdy užší. Jako se vším, není jedna nejlepší pozice, záleží na kontextu, situaci a denní době a postavení Měsíce :o). Howgh. "}]}